<!DOCTYPE html>
<html lang="en">
  <head>
    <meta charset="UTF-8" />
    <meta http-equiv="X-UA-Compatible" content="IE=edge" />
    <meta name="viewport" content="width=device-width, initial-scale=1.0" />
    <meta name="author" content="Vladimir Maksimović" />
    <!-- JS Script -->
    <script src="../../assets/js/main.js" defer></script>
    <!-- CSS Link -->
    <link rel="stylesheet" href="../../assets/css/style.css" />
    <title>lion_tamer</title>
  </head>

  <body>
    <!-- header-->
    <header id="page-top">
      <!-- main navbar -->
      <ul class="brand">
        <li>
          <a href="../../index.html" class="brand-link">Home</a>
        </li>
      </ul>
      <nav>
        <ul class="main-navbar">
          <!-- <li class="brand">
            <a href="../../index.html" class="brand-link">Home</a>
          </li> -->
          <li><a href="../about.html">About Me</a></li>
          <li><a href="./../school.html">School</a></li>
          <li>
            <a href="../reminder.html">Reminder &darr;</a>
            <ul class="reminder-nav">
              <li><a href="./book-keep-agency.html">Agencija</a></li>
              <li><a href="./school-dt.html">Dimitrije</a></li>
              <li><a href="./school-sm.html">Svetozar</a></li>
              <li><a href="./school-sn.html">Nemanja</a></li>
              <li><a href="#">Uputstva</a></li>
            </ul>
          </li>
        </ul>
      </nav>
    </header>

    <!-- main -->
    <main class="instructions">
      <h1>Uputstva za rad u aplikacijama</h1>

      <!-- to top btn -->
      <button class="to-top-btn"><a href="#page-top">Up</a></button>

      <!-- content container -->
      <div class="content-container">
        <!-- side navbar -->
        <aside>
          <!-- search -->
          <!-- <input type="text" id="search" /> -->

          <!-- aide navbar links -->
          <ul>
            <li><a href="#kontni-ovir">Kontni okvir</a></li>
            <li><a href="#konta">Konta</a></li>
            <li><a href="#ulaz-materijala">Ulaz materijala</a></li>
            <li><a href="#knjizenje-blagajne">Blagajna</a></li>
            <li><a href="#knjizenje-ugovor-o-delu">Ugovor o delu</a></li>
            <li><a href="#invoitix">Invoitix - devize</a></li>
            <li><a href="#prodaja-deviza">Prodaja deviza</a></li>
            <li><a href="#knjizenje-obracuna-zarada">Obracun zarada</a></li>
            <li><a href="#isplata-zarada">Isplata zarada</a></li>
            <li><a href="#licna-zarada">Licna zarada</a></li>
          </ul>
        </aside>

        <!-- content articles -->
        <article class="content">
          <section>
            СИСТЕМ ДРЖАВНЕ УПРАВЕ
ИЗВРШНА ВЛАСТ
1. Појам извршне власти
Једно од основних начела модерног државног уређења је начело поделе власти које подразумева поделу власти на законодавну, извршну и судску власт. Подела власти означава такво државно уређење у коме једна власт (законодавна) доноси законе, друга (извршна) извршава те законе, а трећа (судска) решава појединачне спорне случајеве у примени тих закона. Из наведеног следи да је извршна власт у систему савремених државних уређења једна од три гране власти. Извршна власт је власт која извршава законе које донесе законодавна власт.
Подела власти на три гране власти тековина је француске буржоаске револуције. Подела власти јавила се као неопходност ради заштите„човека и грађанина“ од„ароганције власти“, те ова подела представља заштиту људских права од власти односно злоупотребе власти. Власт по Монтескјеу треба распоредити тако да једна власт контролишу другу. Слобода појединца мора бити заштићена од било које гране власти, односно од било ког појединца коме је поверено вршење власти (монарх, председник државе, председник владе, судија, члан парламента). Монтескје и Лок сматрали су да неминовно, због људске природе временом долази до злоупотребе власти, јер је такво понашања својствено људима. Како би се то спречило, а људска природа се не може тако лако променити, власти се међусобно обуздавају, на тај начин што свака грана власти сопственом снагом и деловањем представља противтежу другој власти.
Шарл Монтескје (франц. Charles-Louis de Secondat, Baron de La Brède et de Montesquieu) француски филозоф, писац, моралиста, политички теоретичар и претеча социологије. Заједно са заједно са другим филозофима попут Џона Лока (енгл. John Locke), створио политички и социолошку теорију на којој се заснивају савремена друштва.
Џон Лок (енгл. John Locke), енглески филозоф, један од твораца система поделе власти. За разлику од Монтескјеа, развио је дуалистичку поделу власти – на законодавну и извршну, уз монархове прерогативе у области спољне политике и безбедности.
Институционално уређење начела поделе власти врши се основним правним актом једне државе, односно у већини држава, Уставом. Основни и најјачи правни акт једне државе садржи, између осталог и начело поделе власти.
У систему поделе власти, за науку, али и праксу, врло је важан однос законодавне и извршне власти, односно да ли постоји равнотежа у односу законодавне и извршне власти или постоји надмоћ једне гране власти на другом. Судска власт је независна у сваком од система организације власти и на њу, формално не могу утицати ни законодавна, ни извршна власт.
У зависности од значаја законодавне и извршне власти коју та власт има у конкретној држави, као и улози парламента (скупштине) и извршне власти (председника државе или владе), у пракси постоји основна подела организације система власти на:
1.	председнички систем – јача извршна власт
2.	парламентарни систем – јача законодавна власт
3.	мешовити систем – комбинација председничког и парламентарног система (тзв. полупредседнички систем)

Председнички систем је систем у коме је председник државе (који се обично бира непосредно од стране грађана) као извршни орган власти прилично независан од парламента, као законодавног органа. Формални, највиши органи власти су председник и парламент, али не постоји пуна одговорност извршне према законодавној власти. Председник државе је орган извршне власти, али је такође и шеф државе (највиши представник целе државе према иностранству). Председник бира извршне функционере (министре) и они њему одговарају са свој рад. Може се рећи да у овом систему извршна власт има неформално јачу улогу од законодавне, иако су формално једнаке. Извршна власт не одговара парламенту, али мора поштовати законе које донесе парламент и буџетске оквире које тај парламент усвоји. Одговорност извршне власти постоји у облику политичке, али не и институционалне одговорности. Овај систем организације власти први пут је успостављен у Сједињеним Америчким Државама. На известан начин, начело тројне поделе власти је у потпуности примењено у овом систему.
Парламентарни систем је систем у коме је парламент законодавни орган власти и као такав највиши орган власти. У парламентарном систему постоји одговорност извршне власти према законодавној. Постоје различити модалитети парламентарног система, али у већини држава извршну власт врши колегијални орган – влада, на чијем челу је председник владе. Владу, тј. орган извршне власти бира парламент, а цела влада, али и сваки поједини министар одговорни су парламенту. Владу или појединог министра може сменити парламент. Ово све значи да законодавна власт има и формално јачу улогу од извршне власти. Равнотежа власти у парламентарном систему покушава сепостићи увођењем уставних могућности да Влада предложи распуштање парламента и расписивање нових избора. Примери парламентарног система су систему у Великој Британији, Немачкој, као и већем броју европских земаља. У Великој Британији, као парламентарној монархији шеф државе је краљица, док у Немачкој шефа државе бира парламент и он нема већа овлашћења.
Мешовити (полупредседнички) систем је систем који представља комбинацију председничког и парламентарног система. Овај систем значајну улогу даје шефу државе (председнику државе или монарху) и шеф државе представља „тас на ваги“ у односу законодавне и извршне власти. Шеф државе представља јединство власти, тј. јединство законодавне и извршне власти. Наиме, у овим државама парламент има јачу улогу од извршне власти – владе, владу бира парламент и постоји одговорност владе према парламенту. Међутим, улога шефа државе је већа него у чисто парламентарном систему. Шеф државе предлаже кандидата за председника владе, односно предлаже владу парламенту, а исто тако може и распустити парламент на захтев владе. Утицај парламента на владу и обратно спроводи се преко шефа државе који може оборити или владу или парламент. Мешовити систем постоји у Француској, Русији, Србији, као и неким азијским и афричким земљама које су биле под утицајем Француске и Русије.
Хоризонтална и вертикална подела власти
Хоризонтална подела власти представља поделу власти на истом нивоу (линији -хоризонтали), када се власт дели између државних органа који су у равноправном односу, односно нису подређени једни другима. Хоризонтална подела је подела власти на законодавну, извршну и судску власт.
Вертикална подела власти представља поделу власти између централних и нецентралних органа власти, када се власт дели између органа власти који нису на истом нивоу, већ се више или ниже на лествици власти (вертикали). Вертикална подела је подела власти између републичких органа и општинских органа или подела власти између федеративних органа и органа федералних јединица. Ову поделу власти карактерише однос субординације, односно органи власти коју су више на лествици имају одређена већа права од органа власти који су ниже на лествици и имају право надзора над радом органа који су ниже на лествици.
Извршна власт и управa
Постоје различите теоретски прилази у дефинисању појма „управе“, односно у дефинисању међусобног односа појмова „извршна власт“ и „управа“.
Извршна власт је власт која извршава законе које донеси законодавна власт. Кључна реч у овој дефиницији је „ИЗВРШАВАЊЕ“ закона. Када у овој дефиницији извршне власти кажемо да извршна власт извршава „законе“, онда појам закона употребљавамо у најширем смислу тог појма, односно под законом подразумевамо било коју правну норму којом се уређује одређени однос између људи или којом се уводи правило о понашању људи.
Као пример извршавања закона, односно извршавања правне норме, можемо узети правну норму којом се забрањује рад деци. Закон који регулише запошљавање и рад је Закон о раду који је донела Народна скупштина. Правна норма забране дечијег рада налази се у члану 24. Закона о раду и гласи: „Радни однос може да се заснује са лицем које има најмање 15 година живота...“ Истим Законом о раду предвиђено је да надзор над применом тог закона врши инспекција рада, а предвиђене су и казне за оне који поступају супротно одредбама Закона. Поједностављено речено, извршавање правне норме забране дечијег рада у конкретном случају огледа се у томе што је извршна власт дужна да образује орган, у овом случају инспекцију рада и омогући рад овој инспекцији (кроз плате за запослене, канцеларије, и др.) која ће контролисати послодавце да ли запошљавају лица млађа од 15 година.
С друге стране, појам „управе“ чије се дефиниције разликују како у теорији, тако и у пракси, може се посматрати сва два становишта:
1.	врста државних послова – управни послови које обавља неки орган власти (нпр. инспекцијски послови),
2.	врста органа која обавља одређене послове извршне власти ( нпр. Управа за ветерину).

Тако се дефиниција управе може поставити полазећи од тога да ли дефинишемо активности (функционална дефиниција) или субјекте који врше активности (организациони дефиниција). У том смислу дефиниција управе може бити:функционална управа је скуп свих послова који се континуирано обављају ради остваривања функција и задатака државе према својим грађанима или према другим земљама. Послови који се обављају су извршавање закона и других прописа, на следећи начин:
1.	доношење општих и појединачних правних аката,
2.	вршење материјалних аката и радњи.

Карактеристика ових послова је да се врше уз посредовање државне власти (са или без примене принуде).
Oрганизациону управу чине сви органи власти – државни органи или недржавни органи уколико им држава да овлашћење, који извршавају законе и друге прописе ради остваривања обавеза државе према грађанима и другим државама.
Најопштија дефиниција управе мора у себи садржати и организациони и функционални приступ, па у том смислу управу можемо дефинисати као скуп активности усмерених ка извршавању закона и других прописа и усмерених ка остваривању обавеза државе пре¬ ма њеним грађанима и другим државама, а које активности се са¬ стоје од доношења правних аката и вршења материјалних аката и радњи, а врше их субјекти који су организовани ради вршења тих активности.
Према томе, појам извршне власти и управе нису синоними, тј. не значе исто. Извршна власт се остварује, између осталог и преко управе, а управа врши послове извршне власти, као и послове које не спадају у послове извршне власти, већ спадају у послове пружања различитих јавних услуга.
ИЗВРШНА ВЛАСТ У СРБИЈИ
Развој извршне власти у Србији
У Србији, као држави са мешовитим системом државног уређења (тзв. полупредседнички систем) законодавну власт врши Народна скупштина, извршну власт врши Влада, а судску власт врше судови и јавна тужилаштва.
Уставом Републике Србије, као основним правним актом, утврђено је начело владавине права које се остварује:
1.	слободним и непосредним изборима,
2.	уставним гаранцијама људских и мањинских права,
3.	поделом власти,
4.	независном судском влашћу и
5.	поштовањем устава и закона од стране власти. Уставом је такође предвиђено да је уређење власти заснива на подели власти на законодавну, извршну и судску власт, а да се однос те три гране власти заснива на равнотежи и међусобној контроли (чл. 3. и 4. Устава РС).

Развој начела владавине права и начела поделе власти у модерној Србији почиње са стварањем централног органа власти названог Правитељствујушчи совјет сербски. Совјет је створен на Народној скупштини у Борку, у току Првог српског устанка, 15. августа 1805. године. Совјет је био нека врста владе и имао је извршну и законодавну власт. Као централни орган власти доприносио је да се са успехом развија борба против Отоманске империје. Совјет је стварао основне услове за бржи економски, друштвени и културни развој Србије.Совјет се састојао од 12 представника из 12 нахија (најмања административна јединица некадашње Отоманске империје – слично данашњем формалном значењу општине, односно фактичком значењу округа).Постепено је сузбијао нахијски сепаратизам, а под Карађорђем се борио против феудалне и регионалне подвојености.
Први устав модерне Србије из 1835. године – Сретењски устав садржао је начело поделе власти, па су централни органи власти били:Кнез, Државни совјет и Народна скупштина. Извршну власт су делили Кнез и Државни совјет који је у свом саставу имао шест попечитељстава/министарстава: спољашњи послови, унутрашњи послови, правосуђе, финансије, војска и просвета. Попечитељи нису образовали колегијално тело – владу, већ су сви појединачно били одговорни за свој рад Кнезу и Скупштини. Кнез је могао да их смени, али они су и даље остајали у Совјету као саветници.
Сви устави Србије до 1946. године препознају начело поделе власти са мањим или већим овлашћењима представничких тела (скупштине) у односу на извршну власт (монарха и владу).
У Србији, после Другог светског рата, прва Влада је била Народна влада Србије – од 1945. до 1946. године. Следећа је била Влада Народне Републике Србије – до 1946. до 1953. године. Уставним променама Влада мења назив у Извршно веће Народне скупштине Народне Републике Србије – од 1953. до 1963. године, а затим у Извршно веће Скупштине Социјалистичке Републике Србије – од 1963. до 1990. године. Међутим, због непостојања политичког плурализма, у периоду комунизма и социјализма у Србији, не може се говорити о класичном систему државног уређења у смислу поделе власти, имајући у виду да је било дозвољено деловање само једне политичке партије. Политички плурализам се јавља као неопходност ради пуне примене начела поделе власти. Можемо рећи да је у примени било начело јединства власти које формално подразумева да сву власт врши један орган – Скупштина, као и законодавни и извршни орган.
Уставом из 1990. године предвиђају се као централни органи власти Народна Скупштина, Председник Републике, Влада и судска власт. Уставотворна и законодавна власт припада Народној скупштини. Републику Србију представља и њено државно јединство изражава председник Републике. Извршна власт припада Влади. Судска власт припада судовима. Заштита уставности, као и заштита законитости у складу са Уставом, припада Уставном суду.
Устав из 2006. године у делу Пет – УРЕЂЕЊЕ ВЛАСТИ као централне органе који остварују надлежност Републике наводи:
1.	Народну Скупштину као највиши орган законодавне власти,
2.	Председника Републике који изражава државно јединство,
3.	Владу као носиоца извршне власти,
4.	Државну управу,
5.	Заштитника грађана,
6.	Војску Србије,
7.	Судове
8.	Тужилаштва.

Избор Владе
Извршну власт у Републици Србији врши Влада Републике Србије. Владу чине председник Владе, један или више потпредседника и министри.
Владу бира Народна скупштина. Поступак избора Владе регулисан је Уставом Републике Србије.Кандидата за председника Владе, такозваног мандатара Владе предлаже председник Републике, када саслуша мишљење представника свих изборних листа које су ушле у Народну скупштину.
Сви представници изборних листа које су у Народној Скупштини имају право да предложе кандидата за председника Владе, али председник Републике предлаже Народној скупштини оног кандидата који може да обезбеди избор Владе, што у пракси значи да предлаже оног кандидата који има тзв. скупштинску већину.
Кандидат за председника Владе пред Народном скупштином износи програм Владе – експозе и предлаже њен састав, односно предлаже потпредседнике Владе и министре.
Влада је изабрана када за њен избор гласа већина од укупног броја народних посланика, с тим што се истовремено гласа за Програм Владе и за персонални састав Владе.
Састав Владе
Владе се разликују с обзиром на улогу коју председник Владе има у односу према парламенту и која овлашћења има при избору (разрешењу) чланова владе. У том смислу имамо две врсте влада, парламентарне владе и канцеларске владе.
Парламентарну владу одликује избор у парламенту и подршка парламентарне већине. Мандатар за састав владе предлаже парламенту министре, будуће чланове владе, а парламенту је поверен њихов избор. Овлашћења мандатара при избору владе обухватају само право предлагања чланова владе, а коначну одлуку о избору доноси парламент. Пред парламентом одговара како председник владе који одговара како за свој рад тако и за рад целе владе, тако и сваки од министара понаособ. Председник владе не може опозвати нити разрешити било ког министра у влади. То може учинити само парламент, самостално или на предлог председника владе.
Канцеларском владом назива се влада коју одликује избор председника владе у парламенту и право председника владе да именује и разрешава остале чланове владе. Парламент се изјашњава о програму владе и бира њеног председника, али се не изјашњава о персоналном саставу владе, односно не бира министре. Председник Владе бира и разрешава министре. Председник владе је дужан да обавестипарламент о саставу владе и свакој измени састава владе. За канцеларску владу карактеристично је да пред парламентом одговара само председник владе, како за свој рад тако и за рад владе и министара. Министри у канцеларској влади одговарају председнику владе за свој рад и рад министарства којим руководе, али не одговарају директно парламенту.Влада у Републици Србији је парламентарна влада, што значи да председник Владе предлаже чланове Владе, а бира их Народна скупштина.
Поред председника Владе, Владу чине један или више потпредседника и министри. Председник Владе предлаже потпредседнике Владе, којих може бити више од једног, а такође предлаже, односно одређује који ће од потпредседника Владе бити први потпредседник Владе. Председник Владе предлаже и остале чланове Владе, министре који могу имати ресор (финансије, одбрана, саобраћај и др.), а могу бити и министри без портфеља. Министар без портфеља нема заокружену област рада у смислу руковођења министарством, али га председник Владе може задужити да се бави одређеном области друштвеног или државног живота.
Положај чланова Владе
Председник Владе
Основна права и обавезе председника Владе су да:
1.	води и усмерава рад Владе,
2.	стара се о уједначеном политичком деловању Владе,усклађује рад чланова Владе и
3.	представља Владу. 

У вођењу Владе, председник Владе:
1.	сазива и води седнице Владе,
2.	потписује акте Владе,
3.	даје члановима Владе обавезна упутства и посебна задужења,
4.	представља Владу пред другим органима државне власти и представницима страних држава и међународних организација, и
5.	заступа ставове Владе у средствима јавног информисања.

Председник Владе може осталим члановима Владе давати обавезна упутства и посебна задужења. Чланови Владе, државни секретари и директори посебних организација и служби Владе дужни су да поштују и извршавају обавезна упутства и посебна задужења које им да председник Владе.Председник Владе може бити и министар.
Председник Владе има свој кабинет којим руководи шеф кабинета. Шефа кабинета поставља и разрешава председник Владе. Кабинет врши стручне и друге послове за председника Владе. Послови кабинета су стручно-оперативног и техничког карактера.
Председник Владе може оснивати савете, као стручна, саветодавна тела која му помажу у саветодавном смислу. У пракси, чланови оваквих саветодавних тела су обично лица са великим професионалним искуством у одређеној области.
Председник Владе може поднети оставку Народној скупштини. Оставку председник Владе упућује председнику Народне скупштине и о томе обавештава председника Републике и јавност. Народна скупштина само констатује да је председник Владе поднео оставку, не расправља се о оставци, а констатацијом оставке престаје мандат председнику Владе, а тиме аутоматски и целој Влади.
Народна скупштина на захтев најмање 60 народних посланика може поднети предлог да се Влади изгласа неповерење. На тај начин се практично покреће поступак смене Владе. У суштини, предлог за изгласавање неповерења Влади је предлог за расправу о неповерењу председнику Владе.
Први потпредседник Владе
Први потпредседник Владе је један од потпредседника који замењују председника Владе. Када предлаже састав Владе, мандатар ће предложити и број и имена потпредседника Владе, али такође и који од потпредседника ће бити први потпредседник.
Први потпредседник замењује председника Владе у свим ситуацијама за време одсутности или спречености председника Владе. Први потпредседник једино нема овлашћење да предложи избор или разрешење члана Владе.
Потпредседник Владе
Влада може имати једног или више потпредседника. Број потпредседника одређује се приликом избора Владе, односно кандидат за председника Владе предлаже број и имена потпредседника Владе. Председник Владе одређује којим областима се баве потпредседници. Тако потпредседник Владе може бити задужен за област финансија, трговине, одбране и сл. У оквиру тог овлашћења које добије од председника Владе, потпредседник усмерава и усклађује рад министарстава у области за коју је задужен.Потпредседник Владе може истовремено бити и министар.
Министар
Министар је истовремено и члан Владе и руководилац министарства. Као члан Владе, министар може подносити предлоге Влади за уређивање одређених питања. Такође министар може захтевати од Владеда заузме став по одређеном питању из надлежности министарства којим руководи.Министар је дужан да спроводи политику Владе и да о спровођењу политике обавештава Владу.
Председник Владе може министру дати обавезно упутство и посебно задужење. У том случају, министар је дужан да изврши то упутство, односно да врши послове за које је задужен. Уколико министар сматра да је председник Владе дао погрешно или лоше упутство или посебно задужење, он може захтевати да Влада одлучи да ли је при давању упутства и задужења председник Владе прекорачио своја овлашћења. Министар може поднети оставку. У том случају, он оставку подноси председнику Владе који ту оставку прослеђује Народној скупштини. Народна скупштина констатује оставку без расправе. Председник Владе може поднети предлог за разрешење министра, а 60 народних посланика може поднети предлог за изгласавање неповерења министру. У оба случаја, Народна скупштина расправља и гласа о овим предлозима. Да би министар био разрешен потребно је да за разрешење гласа већина од укупног броја народних посланика.
Као руководилац министарства, министар води и представља министарство. За свој рад и за рад целог министарства одговара председнику Владе, Влади и Народној скупштини.
Министар без портфеља
Министар без портфеља је министар који нема ресорно министарство којим руководи и за чији рад је одговоран.
У пракси је уобичајено да председник Владе задужи министра без портфеља за одређену комплексну област друштвеног живота за коју постоји надлежност више министарстава, као на пример европске интеграције (надлежности свих министарстава) или демографија и популациона политика (надлежност више министарстава – здравља, рада, просвете).
Прописи и други акти које доноси Влада
Влада доноси акте којима се извршавају закони, акте којима се решава у појединачним стварима, као и акте спровођења политике:
1.	Акти Владе су општи акти (односе се на неодређен број лица или случајева) и 
2.	појединачни (односе се на појединачна, тачно одређена лица и на појединачан, тачно одређен случај).

Општи акти су:
1.	Пословник – прописује се уређење, начин рада и одлучивања Владе,
2.	Уредбе – подробније се разрађује однос уређен законом,
3.	Одлуке – оснивају се привредна друштва и друге организације, уређују питања од општег значаја када то закон или уредба предвиђа,
4.	Меморандум о буџету – садржи основне циљеве политике јавних финансија и макроекономске политике,
5.	Стратегија развоја – утврђују се циљеви развоја у одређеним областима друштвеног живота и мере потребне за тај развој,
6.	Декларације – изражава се став Владе по неком питању.

Појединачни акти су:
1.	Решења – одлучује се о постављењима, именовањима и разрешењима, решава у управним стварима и другим појединачним стварима,
2.	Закључци – када не доноси друге акте, Влада доноси закључке.

Уређење Владе – Центар Владе
Послове државне управе врше органи државне управе које чине министарства и посебне организације.
Постоје одређени стручни, административни и технички послови који су неопходни како би Влада могла да функционише, а који не представљају послове државне управе. У већини држава, ови послови су сконцентрисани око председника Владе који води и представља Владу. Не постоји званична, формална или законска дефиниција Центра Владе, а организација тог Центра је различита у праксама различитих земаља, али може се рећи да је Центар Владе једна или више институција које пружају директну подршку председнику Владе (премијеру, канцелару) у вођењу Владе. За разлику од министарстава, односно других органа државне управе, Центар Владе не пружа услуге директно грађанима и послови се не односе на једну, тачно одређену област друштвеног или државног живота. На против, Центар Владе има међуресорну функцију као превасходни посао.
Дефиниција Центра Владе може бити двојака:
1.	функционална и
2.	организациона.

Функционална дефиниција узима као критеријум врсту послова који се врше, а организациона дефиниција организацију извршне власти и положај председника Владе у тој организацији. Већина аутора се залаже за функционалну дефиницију јер је применљива без обзира на различитост у организацијама извршне власти. Тако се Центар Владе дефинише као послови неопходни за рад целе Владе, а нарочито планирање, координацију, праћење реализације, политичко управљање, комуникацију и међуресорску сарадњу. У Влади Србије институције које врше послове Центра Владе су:
1.	Генерални секретаријат Владе,
2.	Кабинет председника Владе,
3.	Републички секретаријат за законодавство, и
4.	Републички секретаријат за јавне политике.

Поред ових институционалних организационих облика, послове Центра Владе обављају и стална и повремена радна тела Владе, координациона тела Владе, као и савети председника Владе.
Генерални секретаријат Владе
Генерални секретаријат Владе је служба Владе која врши стручне и друге послове за потребе Владе.
Генералним секретаријатом руководи Генерални секретар, који поставља Влада на предлог председника Владе. Поред руковођења Генералним секретаријатом, Генерални секретар помаже председнику Владе и у другим пословима Владе.
Надлежности Генералног секретаријата су:
1.	да припрема акте којима Влада надзире, усмерава и усклађује рад министарстава и посебних организација и стара се о њиховом извршавању; 
2.	да се стара о извршавању аката Владе којима она налаже обавезе министарствима и посебним организацијама; 
3.	ако министарства и посебне организације не донесу пропис у року који је одређен законом или општим актом Владе, обавештава Владу о томе и предлаже јој рокове у којима они треба да донесу пропис, а предлаже и рокове за доношење прописа ако нису одређени законом или општим актом Владе; 
4.	стара се о извршавању обавеза Владе према Народној скупштини; обезбеђује учествовање Владе и њених представника у раду Народне скупштине, сарадњу с председником Републике, другим органима и организацијама, другим државама и међународним организацијама; обрађује материјале за седнице Владе и радних тела Владе; 
5.	припрема и прати седнице Владе и њених радних тела и друге седнице у Влади; да се стара о коришћењу средстава којима располаже Влада; 
6.	припрема акте којима Генерални секретар остварује овлашћења према директорима служби Владе који су му одговорни и стара се о њиховом извршавању и друге послове за потребе Владе, њених радних тела и Генералног секретара.

Кабинет председника Владе
Кабинет председника Владе врши стручне и друге послове везане за потребе председника Владе.
Кабинетом руководи шеф Кабинета кога поставља председник Владе. У Кабинету раде саветници председника Владе и запослени.
Шефу кабинета, саветницима и запосленима престаје мандат, односно престаје радни однос престанком мандата председника Владе. За разлику од Генералног секретаријата који врши послове за потребе председника Владе и целе Владе, кабинет је везан за председника Владе.
Републички секретаријат за законодавство
Републички секретаријат за законодавство је посебна организација који, поједностављено речено врши проверу законитости свих аката које Влада усваја. Републички секретаријат за законодавство је орган државне управе, што значи да врши и послове које спадају у управне послове. Републичким секретаријатом за законодавство руководи директор кога поставља Влада на предлог председника Владе, на период од пет година.
Републички секретаријат за законодавство обавља стручне послове који се односе на:
1.	изграђивање, праћење и унапређење правног система; 
2.	обезбеђивање усаглашености прописа и општих аката у правном систему у поступку њиховог доношења и старање о њиховој нормативно-техничкој и језичкој ваљаности; 
3.	надзор над објављивањем и старање о објављивању прописа и других аката Владе, министарстава и других органа и организација за које је то законом одређено, припрема прописе који се односе на државне симболе; 
4.	службену употребу језика и писама; 
5.	организацију и начин рада Владе и друге прописе који не спадају у делокруг министарстава.

Републички секретаријат за јавну политику
Републички секретаријат за јавну политику је посебна организација који врши стручне послове који се односе на планирање, стратешко планирање, регулаторне реформе и спровођење утврђених јавних политика.
Републичким секретаријатом за јавну политику руководи директор која поставља Влада на предлог председника Владе, на период од пет година.
Републички секретаријат за јавне политике обавља стручне послове који се односе на:
1.	анализу, идентификовање потреба и достављање иницијатива за израду стратешких докумената којима се утврђују јавне политике; 
2.	обезбеђивање усклађености предлога стратешких докумената којима се утврђују јавне политике и нацрта закона са усвојеним стратешким документима којима се утврђују јавне политике, у поступку њиховог доношења; 
3.	давање иницијатива за унапређење процедура за израду стратешких докумената којима се утврђују јавне политике; припремање предлога стратешких докумената којима се утврђују јавне политике из делокруга свих органа државне управе; 
4.	стручне послове који се односе на спровођење регулаторне реформе и анализу ефеката прописа које припремају министарства и посебне организације, што обухвата: давање претходног мишљења о потреби спровођења анализе ефеката и о потпуности садржаја приложене анализе ефеката; 
5.	помоћ предлагачима прописа при успостављању механизма за праћење и анализу ефеката прописа током њихове примене; 
6.	прикупљање иобраду иницијатива привредних субјеката, других правних лица и грађана за измену неефикасних прописа на републичком нивоу; 
7.	подношење иницијативе надлежним предлагачима прописа за измену неефикасних прописа; 
8.	учешће у организовању обуке државних службеника који раде на пословима који су повезани са анализом ефеката прописа; 
9.	обављање послова везаних за праћење и анализу институционалних и кадровских капацитета за спровођење регулаторне реформе, као и друге послове одређене законом.

Радна тела Владе, Координациона тела, Савети председника Владе
Радна тела Владе се образују као стална радна тела и повремена радна тела.
Стална радна тела дају мишљења на предлоге аката које Влада усваја, а пре него што Влада разматра та акта. Стална радна тела, по правилу, чине министри. Пословником Владе образована су следећа стална радна тела:
1.	Одбор за привреду и финансије, 
2.	Одбор за правни систем и државне органе, 
3.	Одбор за односе са иностранством, Административну комисију; 
4.	Кадровску комисију; 
5.	Комисију за стамбена питања и расподелу службених зграда и пословних просторија, 
6.	Комисију за утврђивање штете од елементарних непогода. 

Радна тела пре седнице Владе разматрају материјале који су и надлежности тог тела (нпр. Одбор за финансије и привреду разматра нацрте закона о порезима) и предлаже Влади да усвоји или не усвоји материјал, тј. акт. Разлог разматрања материјала на сталним радним телима је како би се видела усаглашеност материјала са утврђеном политиком Владе, као и ради усаглашавања ставова министарстава о конкретном материјалу. Повремена радна тела образују се ради разматрања конкретног питања и давања предлога, мишљења и стручних образложења Влади, односно ради решавања неког конкретној случаја. У пракси повремена радна тела често буду састављена како од министара и државнихсекретара, али тако и од високих државних службеника.
Координациона тела оснива Влада ради усмеравања појединих послова када је за вршење тих послова надлежно више министарстава. Разлика између координационих тела и радних тела Владе је у томе што је превасходни задатак координационог тела усмеравање (координација) рада министарстава у тачно одређеном послу, док радна тела, нарочито она која су повремена имају више саветодавну улогу и мање се ослањају на рад министарстава.
Савети председника Владе су саветодавна тела председника Владе које он може сам образовати. То могу бити савет за економски развој, савет за државне органе и јавне службе и др. Савете по обичају чине стручњаци који нису запослени у државним органима.
ДРЖАВНА УПРАВА
Појам државне управе
Државна управа је део извршне власти. У теорији постоји више дефиниција државне управе. Дефинисање појма државне управе зависи да ли се појам државне управе дефинише због потреба науке или је дефиниција потребна због практичне примене. Као што је већ напоменуто у делу којим се дефинише појам извршне власти, у теоретском смислу државна управа је, с једне стране део извршне власти, али са друге стране и шира од извршне власти. Постоји велики број различитих дефиниција државне управе. Дефиниција државне управе зависна је од начина уређења државне власти, односно уређења државног система, од ширине послова које обавља државна управа, од врсте органа и организација која обављају управне послове, и др.
Оно што је исто код већине дефиниција, у чему се већина савремених аутора слаже јесте да је државна управа (управа, администрација, државна служба) вршење оних активности државне власти којима се извршавају закони и други прописи (ауторитативни послови), али и других послова који се не врше уз ауторитет власти, већ су засновани на регулацији друштвених односа без принуде, на предузимању активности рад стварања општег благостања друштва. Док је у пракси у већини држава и даље присутна„Веберова теза“дотле се све већи број аутора окрећу ка Хабермасовим идејама (дијалог грађана и државе о стварима од јавног значаја) или постмодернистичким идејама„државе благостања“ (друштво-држава које ће личити на малу породицу, где сви грађани подједнако доприносе).
Закон о државној управи из 2005. године дефинише државну управу као део извршне власти Републике Србије који врши управне послове у оквиру права и дужности Републике Србије. У суштини, ова дефиниција садржи функционални критеријум појма државне управе, где је одређујући чинилац одређивање управних послова. Тако Закон набраја управне послове који се могу сврстати у две основне групе:
1.	извршавање закона и других прописа и инспекцијски надзор (део извршне власти – класична ужа, дефиниција управе);
2.	учествовање у обликовањуМакс Вебер (нем. Maximilian Carl Emil Weber) био је немачки правник, економиста, историчар, социолог и политичар, који је значајно утицао на социјалну теорију и социологију.

Веберова Бирократија је организациони модел познат као „модел војне организације“, или „модел командовања и контроле“. Главне позитивне карактеристике бирократије су ефикасност и предвидивост, док су главни недостаци неиновативност и нефлексибилност.
Јирген Хабермас (нем. Jürgen Habermas) је немачки социолог и филозоф, поборник критичке теорије и прагматизма, оштар критичар теорије „државе благостања“.
??? политике Владе, праћење стања, развојни послови, старање о јавним службама и стручни послови ради развоја области друштва за коју су надлежни (шира дефиниција са државним апаратом као партнером, без примена ауторитета власти). Закон о државној управи Републике Србије представља модеран закон који препознаје нову управну доктрину „Добре управе“ о којој ће касније бити речи.
Државну управу чине министарства, органи управе у саставу министарстава и посебне организације – органи државне управе. Ови органи управе образују се законом, и то по правилу Законом о министарствима, али је могуће да посебне организације буде образоване и другим законом.
Надзор над радом органа државне управе врше Влада и Народна скупштина, а против одлуке органа државне управе постоји судска заштита.
Начела државне управе
Начела државне управе представљају принципе на којима се заснива рад и поступање органа државне управе. Законом о државној управи прописана су следећа начела:
1.	Начело самосталности – Органи државне управе су самостални у свом раду, што значи да нико не може да утиче на њихов рад, формалним или неформалним утицајима.
2.	Начело законитости – Органи државне управе раде на основу Устава, закона, других прописа и општих аката. Свако поступање органа државне управе мора бити законски подржано, односно прописано законом. Не постоји арбитрарност у поступању органа.
3.	Начело стручности – Органи државне управе су дужни да поступају према правилима струке, односно да потпуно професионално обављају своје послове и да сваком омогуће најбољи могући професионални третман.
4.	Начело непристрасности – Органи државне управе дужни су да сваком омогуће једнаку заштиту у остваривању њихових права, обавеза и правних интереса.
5.	Начело политичке неутралности – Органи државне управе су дужни да у свом раду поступају политички неутрално, што значи да у свом понашању морају да се суздрже од приватног политичког става, а у поступцима морају на подједнако третирати све странке, без обзира на политичку припадност или уверење.
6.	Начело делотворности у остваривању права странака (начело ефикасности) – Органи државне управе су дужни да странкама омогуће брзо и делотворно остваривање њихових права и обавеза.
7.	Начело сразмерности – Органи државне управе су дужни да када решавају у управном поступку и предузимају управне радње користе она средства која су за странку најповољнија ако се тим средствима постиже сврха и циљ закона.
8.	Начело поштовања странака – Органи државне управе дужни су да поштују личност и достојанство странака.
9.	Начело јавности рада – Рад органа државне управе је јаван. Орган државне управе дужни су да јавности омогуће приступ информацијама од јавног значаја, у складу са законом који регулише ту област.

Врсте органа државне управе, службе Владе
Органи државне управе
Органи државне управе су:
1.	министарства,
2.	органи управе у саставу министарства и 
3.	посебне организације.

Министарство се образује за послове државне управе у једној или више међусобно повезаних области. Законом о министарствима се утврђује број, назив и надлежности министарстава. Није неуобичајено да се број и назив, па и надлежности министарстава мењају, како због политичких фактора (резултати избора, потребе парламентарних већина или постизборних коалиција које формирају владу), тако и због све већег и динамичнијег развоја послова државне управе. Законом о министарствима из 2014. године образовано је 16 министарстава: 
1.	Министарство финансија; 
2.	Министарство привреде; 
3.	Министарство пољопривреде и заштите животне средине; 
4.	Министарство грађевинарства, саобраћаја и инфраструктуре; 
5.	Министарство рударства и енергетике; 
6.	Министарство трговине, туризма и телекомуникација; 
7.	Министарство правде; 
8.	Министарство државне управе и локалне самоуправе; 
9.	Министарство унутрашњих послова; 
10.	Министарство одбране; 
11.	Министарство спољних послова; 
12.	Министарство просвете, науке и технолошког развоја; 
13.	Министарство здравља; 
14.	Министарство за рад, запошљавање, борачка и социјална питања; 
15.	Министарство омладине и спорта, и 
16.	Министарство културе и информисања.

Законом о изменама и допунама Закона о министарствима из 2017. године („Службени гласник РС“, број 62/17), образовани су Министарство заштите животне средине и Министарство за европске интеграције, а Министарству пољопривреде и заштите животне средине промењен је назив у Министарство пољопривреде, шумарства и водопривреде.
Један од принципа образовања министарства јесте област друштвеног живота, односно друштвених односа које држава регулише, а којим се то министарство бави. Међутим, чак у истој области може бити да се два министарства баве истом сфером друштвеног живота. У областисигурности и безбедности, за област спољне сигурности и безбедности грађана задужено је Министарство одбране, а за област унутрашње сигурности грађана Министарство унутрашњих послова. С друге стране, једно министарство може бити надлежно за више области, као што је на пример Министарство омладине и спорта које је надлежно за област бриге о младима, али и за област спорта. 
Следећи принцип образовања министарстава је„количина“ послова која се обављају у неком министарству, односно у којој мери је та друштвена област у државној регулативи, односно колико се држава „меша“ у друштвени однос. Принцип сродности делатности које држава врши, одн. пружа, такође је веома присутан, па су тако у једном министарству заједно делатности грађевинарства, саобраћаја и инфраструктуре. Према томе, не можемо говорити о некој универзалној и непроменљивој подели министарстава. Колико се брзо развијају друштвени односи и колика је потреба за правном регулативом тих односа, толико често ће се мењати и број и надлежности министарстава. Као најбољи пример овога је област информативних и телекомуникационих активности које су се са употребом компјутера и појавом интернета развиле том брзином и снагом да су све државе морале „на брзину“ да образују министарства или друге огране државне управе која ће се бавити овом облашћу. Закон о државној управи даје дефиницију министарства као„органа државне управе који се образује за послове државне управе у једној или више међусобно повезаних области“.
Органи управе у саставу министарстава су, такође, органи државне управе, који обављају:
1.	инспекцијске и са њима повезане стручне послове (Инспекција рада у Министарству за рад, запошљавање, борачка и социјална питања) или
2.	извршне и са њима повезане стручне послове – тзв. послове извршења закона са ауторитетом власти (Пореска управа у Министарству финансија). 

Ови извршни и инспекцијски послови захтевају већу самосталност од оне које има организациона јединица у оквиру министарства (сектор), па положај органа у саставу и његовог руководиоца карактерише већа самосталност у раду. С друге стране, орган управе у саставу не може доносити прописе, нити може директно учествовати у обликовању политике Владе. Органи управе у саставу се, такође образују Законом о министарствима.Разлика између министарства и посебне организације као следеће врсте органа државне управе јесте у томе што се посебна организација образује када послови које оне обављају пре свега имају специфичан, уже стручни карактер у односу на министарство. С друге стране, послови које посебне организације обављају захтевају већи степен самосталности у односу на органа управе у саставу министарстава. Посебне организације могу се образовати Законом о министарствима, али могу и другим, посебним законом.
Службе Владе
Службе Владе нису органи државне управе и Закон о државној управи их не познаје у систему државне управе. Могућност оснивања служби Владе предвиђене је Законом о Влади којим је утврђено да се службе владе оснивају ради обављања стручних или техничких послова за потребе Владе (нпр. Генерални секретаријат Владе) или за послове заједничке за све или више органа државне управе (нпр. Канцеларија за јавна улагања, Управа за заједничке послове републичких органа и др.). Разлика између органа државне управе и служби Владе је у томе што службе Владе не врше послове државне управе у класичној дефиницији (извршавање закона, инспекцијски надзор, доношење прописа, старања о јавним службама), већ врше стручне послове неопходне да би се послови државне управе могли обављати. Могло би се рећи да органи државне управе пружају услуге ка споља, према грађанима, а службе Владе ка унутра, према самој држави, односно органима државне управе и другим државним органима.
Службе Владе оснивају се уредбом који доноси Влада и којом се уређује уређење службе и делокруг њеног рада.
Прописи које доносе органи државне управе
Министарства и посебне организације доносе правилнике, наредбе и упутства.Правилником се разрађују поједине одредбе закона или прописа Владе.Наредбом се наређује или забрањује неко понашање у једној ситуацији која има општи значај.Упутством се одређује начин на који органи државне управе и имаоци јавних овлашћења извршавају поједине одредбе закона или другог прописа.Прописи органа државне управе објављују се у „Службеном гласнику Републике Србије“.
Министарства и посебне организације могу доносити прописе само кад су за то изричито овлашћени законом или прописом Владе. Министарства и посебне организације не могу прописом одређивати своје или туђе надлежности, нити физичким и правним лицима установљавати права и обавезе које нису већ установљене законом.
Руковођење органом државне управе
Зависно од врсте државног органа зависи и начин и структура руковођења. У том смислу, разликују се руковођење министарством, органом управе у саставу министарства и руковођење посебном организацијом.
Министарством руководи министар који је функционер, није државни службеник, није на сталном раду у државној управи. Између Владе, односно министарства, с једне стране, и министра, с друге, не постоји класичан радни однос, те у том смислу Влада није послодавац министру. Министар не мора да испуњава услове које морају да испуњавају други руководиоци у државној управи (образовање, године искуства и радног искуства и сл.). Одговорност министра за свој рад пре свега је политичке природе. Органом управе у саставу, посебном организацијом или службом владе руководи државни службеник на положају. То означава тзв. „професионализацију“ руковођења и управљања оним органима државне управе где се обављају уско стручни послови. Државни службеник на положају мора испуњавати услове предвиђене Законом о државним службеницима (образовање, радни стаж и искуство), положај се попуњава на основу интерног или јавног конкурса, мора бити на сталном раду у органу, за свој рад одговара не у политичком, већ у професионалном смислу.
Руковођење министарством
Министарством руководи министар. Министар представља министарство, доноси прописе и решења у појединачним стварима и одлучује о другим питањима из делокруга рада министарства.
Министру у раду помаже један или више државних секретара (некадашњи заменици министра). Државни секретар је одговоран за свој рад министру и Влади. Државног секретара поставља Влада на предлог министра на мандат на који је изабран министар. Државни секретар је функционер, није државни службеник, па није у сталном радном односу. Државни секретар помаже министру у вођењу целог министарства или у оквиру овлашћења која му да министар. Једино у чему државни секретар не може замењивати министра је гласање на Влади и доношење прописа. Државном секретару престаје мандат престанком мандата министра.
Министарство има помоћнике министра, који за свој рад одговарају министру. Помоћник министра руководи заокруженом облашћу рада министарства за коју се образује сектор који води тај помоћник. Помоћника министра поставља Влада на пет година, на предлог министра. Помоћник министра је државни службеник на положају, што значи да се поставља на основу конкурса, мора испуњавати одређене услове (факултетско образовање, девет година радног искуства) и на сталном раду је у министарству.
Министарство може да има секретара министарства, који за свој рад одговара министру. Секретар министарства помаже министру у управљању кадровским, финансијским, информатичким и другим питањима и у усклађивању рада унутрашњих јединица министарства исарађује са другим органима. Секретара министарства поставља Влада на пет година, на предлог министра. Секретар је државни службеник на положају, што значи да се поставља на основу конкурса, мора испуњавати одређене услове (факултетско образовање, девет година радног искуства) и на сталном раду је у министарству.
Руковођење органом управе у саставу
Органом управе у саставу руководи директор органа управе кога поставља Влада на предлог министра, на пет година. Директор је државни службеник на положају, што значи да се поставља на основу конкурса, мора испуњавати одређене услове (факултетско образовање, девет година радног искуства) и на сталном раду је у органу управе у саставу.
Директор може имати помоћнике директора које поставља Влада, на предлог министра, на пет година. Помоћник директора је државни службеник на положају, што значи да се поставља на основу конкурса, мора испуњавати одређене услове (факултетско образовање, девет година радног искуства) и на сталном раду је у органу управе у саставу.
Руковођење посебном организацијом
Посебном организацијом руководи директор која поставља Влада, на предлог председника Владе, на период од пет година. Директор је државни службеник на положају, што значи да се поставља на основу конкурса, мора испуњавати одређене услове (факултетско образовање, девет година радног искуства) и на сталном раду је у посебној организацији. Директор може имати заменика и помоћнике директора које поставља Влада, на предлог директора, на пет година. Заменик и помоћник директора су државни службеници на положају, што значи да се постављају на основу конкурса, морају испуњавати одређене услове (факултетско образовање, девет година радног искуства) и на сталномраду су у органу управе у посебној организацији.
Руковођење службом Владе
Службом Владе руководи директор која поставља Влада, на предлог председника Владе или на предлог Генералног секретара, на период од пет година. Директор је државни службеник на положају, што значи да се поставља на основу конкурса, мора испуњавати одређене услове (факултетско образовање, девет година радног искуства) и на сталном раду је у служби Владе.
Директор може имати заменика и помоћнике директора које поставља Влада, на предлог директора, на пет година. Заменик и помоћникдиректора су државни службеници на положају, што значи да се постављају на основу конкурса, морају испуњавати одређене услове (факултетско образовање, девет година радног искуства) и на сталном раду су у служби Владе.
Унутрашње уређење органа државне управе
Основна карактеристика унутрашњег уређење органа државне управе је хијерархијска организација, односно руковођење које је слично „војној организацији“. Развој социологије у XIX веку и учење Макса Вебера довели су до рађања нове научне дисциплини назване јавна управа која је брзо нашла практичну примену у администрацијама Европе XIX и XX века.
Одлика уређења државне управе је рационализам, прагматизам, хијерархијско устројство, професионализам, заштита од утицаја политике, затворен државно-службенички систем. Унутрашње уређење органа државне управе је пирамидално, тако што је на врху пирамиде министар (директор). У следећој линији је државни секретар, затим помоћник министра, испод су начелници одељења, шефови одсека и руководиоци група, а на основи пирамиде су државни службеници и намештеници.
Унутрашње уређење и систематизација радних места у органима државне управе заснивају се на начелима која је одредила Влада Уредбом о начелима за унутрашње уређење и систематизацију радних места у министарствима, посебним организацијама и службама Владе.
Унутрашње јединице
Унутрашње јединице образују се као основне, посебне и уже унутрашње јединице.Основна унутрашња јединица је сектор.Сектор се образује да би вршио послове који представљају заокружену област рада. Сектором руководи помоћник министра/директора.Посебне унутрашње јединице су секретаријат и кабинет министра.
Секретаријат може да се образује само у министарству – да би вршио послове који су везани за кадровска, финансијска и информатичка питања, усклађивање рада унутрашњих јединица и сарадњу с другим органима. Секретаријат може да врши послове и за орган у саставу. Секретаријатом руководи секретар министарства.
Кабинет министра образује се да би вршио саветодавне и протоколарне послове, послове за односе с јавношћу и административно-техничке послове који су значајни за рад министра. Радни однос укабинету заснива се на одређено време – најдуже док траје дужност министра. Изузетак су посебни саветници министра, који уопште не заснивају радни однос. Кабинетом руководи шеф кабинета кога поставља министар, а који за свој рад и рад кабинета одговара министру.
Уже унутрашње јединице су одељење, одсек и група.
Одељење се образује да би вршило међусобно повезане послове на којима ради најмање осморо државних службеника или намештеника или и једних и других заједно. Одсек се образује да би вршио међусобно сродне послове који захтевају непосредну повезаност и организациону посебност и најмање петоро државних службеника или намештеника или и једних и других заједно. Група се образује да би вршила међусобно повезане послове на којима ради најмање троје државних службеника или намештеника или и једних и других заједно.
Одељењем руководи начелник одељења, одсеком руководи шеф одсека, а групом руководи руководилац групе.
Ужа унутрашња јединица не мора да се образује под називом одељење, одсек или група, већ јој орган може дати друкчији, посебан назив који боље одражава њен делокруг.
Самостални извршилац је државни службеник или намештеник чије је радно место изван свих унутрашњих јединица, јер његови послови због своје природе не могу бити сврстани ни у једну унутрашњу јединицу. Он ради по упутствима и под надзором руководиоца органа.
Управни окрузи
У својеврсне облике унутрашњег уређења спадају и управни окрузи.Управни округ се образује ради вршења послова државне управе изван седишта органа државне управе.
Управни округ јесте подручни центар државне управе који обухвата окружне подручне јединице свих органа државне управе које су образоване за његово подручје. У управном округу органи државне управе могу, по сопственој одлуци, да врше један или више следећих послова државне управе: 
1.	да решавају у управним стварима у првом степен, односно о жалби кад су у првом степену решавали имаоци јавних овлашћења; 
2.	да врше надзор над радом ималаца јавних овлашћења и да врше инспекцијски надзор.

Орган државне управе који одлучи да у управном округу врши један или више послова државне управе образује правилником о унутрашњем уређењу и систематизацији радних места своју окружну подручну јединицу.
Управне округе образује Влада уредбом. Уредбом о управним окрузима у Републици Србији образовано је 29 управних округа, а територија сваког од управних округа обухвата одређени број општина и градова.
Управни округ има начелника, који за свој рад одговара министру надлежном за послове управе и Влади. Начелник управног округа:
1.	усклађује рад окружних подручних јединица и прати примену директива и инструкција које су им издате; 
2.	прати остваривање планова рада окружних подручних јединица и стара се о условима за њихов рад; 
3.	прати рад запослених у окружним подручним јединицама и предлаже покретање дисциплинског поступка против њих; 
4.	сарађује са подручним јединицама органа државне управе које нису образоване за подручје округа; 
5.	сарађује са општинама и градовима и врши друге послове одређене законом. Начелника управног округа поставља Влада на пет година, на предлог министра надлежног за послове управе.

У управном округу постоји стручна служба управног округа, задужена за стручну и техничку потпору начелнику управног округа и за послове заједничке свим окружним подручним јединицама органа државне управе. Стручном службом управног округа руководи начелник управног округа, који одлучује и о правима и дужностима запослених у стручној служби.
Управни округ има Савет управног округа, који усклађује односе окружних подручних јединица органа државне управе и општина и градова са подручја управног округа и даје предлоге за побољшање рада управног округа и окружних и других подручних јединица које органи државне управе имају на подручју управног округа. Савет управног округа чине начелник управног округа и председници општина и градоначелници градова са подручја управног округа.
Унутрашњи надзор
Унутрашњи надзор је надзор који органи државне управе врше над
1.	другим органима државне управе и над
2.	имаоцима јавних овлашћења у вршењу поверених послова државне управе.

Унутрашњи надзор може бити следећи:
1.	надзора над радом,
2.	надзор управне инспекције,
3.	други облици надзора уређених посебним законом.

Надзор над радом
Надзор над радом може бити:
1.	надзора над законитошћу рада – испитује се спровођење закона и других општих аката, и
2.	надзор над сврсисходношћу рада – испитује се делотворност и економичност рада и сврховитост организације послова.

Министарство не може вршити надзор над радом другог министарства.У надзору на радом, орган државне управе овлашћен је да:
1.	захтева извештаје и податке о раду;
2.	утврди стање извршавања послова, упозори на уочене неправилности и одреди мере и рок за њихово отклањање;
3.	издаје инструкције;
4.	наложи предузимање послова које сматра потребним;
5.	покрене поступак за утврђивање одговорности;
6.	непосредно изврши неки посао ако оцени да се друкчије не може извршити закон или други општи акт;
7.	предложи Влади да предузме мере на које је овлашћена.

Управна инспекција
Појам управне инспекције
Надзор над применом закона и других прописа којима се уређују:
1.	државна управа; 
2.	радни односи у државним органима и органима јединица локалне самоуправе; 
3.	општи управни поступак и посебни управни поступци; 
4.	изглед и употреба грба, заставе и химне Републике Србије; 
5.	службена употреба језика и писама; 
6.	печат државних и других органа; 
7.	бирачки спискови и матичне књиге; 
8.	политичке странке и удружења и слободан приступ информацијама од јавног значаја врши управна инспекција.

Управна инспекција врши надзор у органима државне управе, органима којима су поверени послови државне управе и другим имаоцима јавних овлашћења, службама председника Републике, Народне скупштине, Владе, Стручној служби Уставног суда, стручним службама органа чије чланове бира Народна скупштина, служби судова, јавних тужилаштава, служби Државног правобраниоца, као и органима територијалне аутономије и јединица локалне самоуправе у вршењу поверених послова.
Сврха управне инспекције је обезбеђивање поштовања начела законитости у раду, заштите јавног и приватног интереса, као и подстицање надзираних органа да благовремено и ефикасно извршавају своје законске обавезе.
Организација управне инспекције
Послове управне инспекције обавља Управни инспекторат преко управних инспектора. Управни инспекторат је орган у саставу министарства надлежно за послове државне управе. Послове управне инспекције за град Београд, као поверене, обавља орган градске управе. Радом Управног инспектората руководи директор – главни управни инспектор кога поставља Влада на време од пет година. За главногуправног инспектора може бити постављено лице које има завршен правни факултет, најмање девет година радног искуства на управним пословима и положен државни стручни испит.
Управни инспектор може бити лице које има завршен правни факултет, најмање пет година радног искуства на управним пословима и положен државни стручни испит.Управни инспектори су самостални у раду и за свој рад су лично одговорни. Нико не сме коришћењем службеног положаја да омета или онемогућава рад управног инспектора.
Послови и начин рада управне инспекције
Послови управне инспекције се, према томе које се области надзиру, могу поделити на:
1.	примена прописа о државној управи,
2.	примена прописа о државним службеницима,
3.	примена прописа о управном поступку,
4.	примена прописа у области локалне самоуправе,
5.	примена других прописа (прописа о употреби грба, заставе и химне, службене употребе језика и писама, бирачких спискова и матичних књига, прописа о политичким странкама и удружењима, прописа о слободном приступу информацијама од јавног значаја).

Управни инспекторат мора имати годишњи програм рада на основу којег се врши инспекцијски надзор. Годишњи програм рада усваја Влада на предлог Главног управног инспектора.
Инспекцијски надзор може бити:
1.	редован,
2.	ванредан и
3.	контролни. 

Редован надзор се планира Годишњим програмом рада, ванредни када постоје објективне околности које указују да је потребан инспекцијски надзор због одређених промена које су се десиле или постоји сумња да су се десиле код надзираног субјекта, а контролни надзор се реализује да би инспектор утврдио да ли надзирани субјект поступио по налозима које му је дао инспектор.
Поступак надзора
Поступак управне инспекције покреће се по службеној дужности (на основу налога Главног управног инспектора) или на захтев странке. Управни инспектор је дужан да обавести орган над којим ће радити надзор, тзв. надзирани орган о инспекцијском надзору најкасније три дана пре почетка надзора, осим када постоје оправдани разлози за неодложно поступање.
Управни инспектор утврђује правно и чињенично стање. Управни инспектор у поступку надзора има овлашћење да предузима:
1.	Радње специфичне за управну инспекцију:
a.	остварити непосредан увид у услове и начин рада у надзираном органу,
b.	узимати изјаве или писана изјашњења од руководилаца и запослених,
c.	прибављање службених аката које је издао или донео надзирани орган.
2.	Радње које се предузимају у сваком инспекцијском надзору: све друге радње које по Закону о инспекцији врши инспектор – да:
a.	изврши увид у јавне исправе и податке из јавних регистара и евиденција;
b.	изврши увид у личну или другу јавну исправу ради идентификације присутних лица;
c.	узима писане и усмене изјаве надзираних субјеката и да их позива да дају изјаве о питањима од значаја за инспекцијски надзор;
d.	наложи да му се у одређеном року ставе на увид пословне књиге, општи и појединачни акти, евиденције, уговори и друга документација;
e.	врши увиђај, односно прегледа и проверава локацију, земљиште, објекте, пословни и други нестамбени простор, постројења, уређаје, опрему, прибор, возила и друга наменска превозна средства, друга средства рада, производе, предмете који се стављају у промет, робу у промету и друге предмете којима обавља делатност или врши активност, као и друге предмете од значаја за инспекцијски надзор; 
f.	узме потребне узорке ради њиховог испитивања и утврђивања чињеничног стања;
g.	фотографише и сними простор у коме се врши инспекцијски надзор и друге ствари које су предмет надзора;
h.	предузме друге радње ради утврђивања чињеничног стања (као што је привремено одузимање предмета ради обезбеђења доказа).

Поступак управног надзора има две фазе:
1.	сачињавање записника којим се предлаже надзираном органу да предузме одређене мере како би отклонио одређене мањкавости. Након извршеног надзора, управни инспектор сачињава записник о надзору у који уноси налаз утврђеног чињеничног стања, предлог мера за отклањања незаконитости, неправилности или недостатака уколико их има, као и обавезу надзираног органа да о учињеним мерама за отклањање незаконитости, неправилности или недостатака обавести управну инспекцију. Руководилац надзираног органа има право да да примедбу на записник.
2.	доношење решења којим се налаже надзираном органу да предузме мере ради отклањања мањкавости. Уколико надзирани орган није предузео мере из записника, управни инспектор доноси решење којим се налаже надзираном органу да у одређеном року предузме мере ради отклањања незаконитости, неправилности или недостатака. Против овог решења дозвољена је жалба главном управном инспектору, а уколико је главни инспектор донео првостепено решење о жалби одлучује министар.

Уколико надзирани орган не поступи по овом решењу, руководиоцу тог органа изриче се прекршајна новчана казна.
Инспекцијски надзор
Појам инспекцијског надзора
Инспекцијски надзор спада у „класичну“ групу послова државне управе у којој држава својим ауторитетом регулише одређени друштвени однос и налаже одређено поступање или уздржавање у поступању.
Инспекцијским надзором орани државне управе испитују спровођење закона и других прописа непосредним увидом у пословање и поступање физичких и правних лица и, зависно од резултата надзора, изричу мере на које су овлашћени. Инспекцијски надзор се састоји од
1.	непосредног увида у пословање и
2.	изрицања мера – санкција.

Инспекцијски надзор уопште регулисан је Законом о инспекцијском надзору који је донет 2015. године. Према том Закону, инспекцијски надзор органи државне управе спроводе превентивним деловањем или налагањем мера ради обезбеђивања законитости и безбедности пословања и поступања надзираних субјеката и спречавања или отклањања штетних последице по заштићена добра, права и интересе. Инспекцијски надзор садржи превентивно поступање (праћење стања, процене ризика, израде планова – није се десио штетни догађај) и интервентно поступање (налагање мера – постоји непосредна опасност да се деси или се десио штетни догађај). Различитим законима у више области прописани су затим специфични инспекцијски надзори, као што је на пример Ветеринарски надзор који је регулисан Законом о ветеринарству.
Врсте и облици инспекцијског надзора
Врсте инспекцијског надзора су:
1.	редовни,
2.	ванредни,
3.	контролни и
4.	допунски. 

Редовни надзор је онај који се планира унапред, на основу процена могућих ризика и он може бити месечни, тромесечни, полугодишњи (тзв. оперативни) и годишњи и вишегодишњи (стратешки) план. Ванредни надзор је надзор потребан ради предузимања хитних мера, када постоји сумња да ће се десити или се дешава догађај који може угрозити живот и здравље људи, привреду, животну средину, јавни ред и мир и друге јавне интересе, када само лице које је субјект надзора то затражи, као и кад се поступа по представци – пријави физичког или правног лица. Контроли надзор постоји да би се проверило да ли се наложене мере инспекцијског надзора примењују. Допунски надзор се врши уколико орган сматра да су у међувремену настале одређене чињенице код неког лица, а које нису постојале у време кад је вршен редован, ванредан или контролни надзор.
Облици инспекцијског надзора су
1.	теренски (изван службених просторија инспекције, на лицу места) и
2.	канцеларијски (у службеним просторијама инспекције).

Покретање и вођење поступка инспекцијског надзора
Пре почетка надзора, потребно је да се предузму претходне рад¬ње прописане Законом о инспекцијском надзору:
1.	прикупљање података о претходним инспекцијским надзорима,
2.	налог за инспекцијски надзор који инспектору даје руководилац инспекције (осим за контролни надзор),
3.	обавештење о предстојећем инспекцијском надзору (осим у случајевима хитности, одн. заштите јавног интереса).

Поступак се покреће
1.	по службеној дужности или
2.	на захтев странке (може бити лице над којем треба извршити надзор или физичко или правно лице које има правни основ да тражи покретање поступка) и
3.	поводом захтева другог лица коме је посебним законом признато својство странке у поступку.

По службеној дужности може се покренути поступак и када било које лице поднесе представку. Представка није захтев за покретање поступка, већ иницијатива за покретање поступка. Уколико инспектор сматра да не постоје услови за покретање поступка по иницијативи трећег лица, дужан је да о томе обавести подносиоца представке у року од 30 дана од дана пријема представке.
У инспекцијском поступку инспектор утврђује чињенично стање предузимањем одређених радњи, односно инспектор може да:
1.	изврши увид у јавне исправе и податке из јавних регистара и евиденција,
2.	изврши увид у личну или другу јавну исправу ради идентификације присутних лица;
3.	узима писане и усмене изјаве надзираних субјеката и да их позива да дају изјаве о питањима од значаја за инспекцијски надзор;
4.	наложи да му се у одређеном року ставе на увид пословне књиге, општи и појединачни акти, евиденције, уговори и друга документација;
5.	врши увиђај, односно прегледа и проверава локацију, земљиште, објекте, пословни и други нестамбени простор, постројења, уређаје, опрему, прибор, возила и друга наменска превозна средства, друга средства рада, производе, предмете који се стављају у промет, робу у промету и друге предмете којима обавља делатност или врши активност, као и друге предмете од значаја за инспекцијски надзор;
6.	узме потребне узорке ради њиховог испитивања и утврђивања чињеничног стања;
7.	фотографише и сними простор у коме се врши инспекцијски надзор и друге ствари које су предмет надзора;
8.	предузме друге радње ради утврђивања чињеничног стања (као што је привремено одузимање предмета ради обезбеђења доказа).
На основу утврђеног чињеничног стања, инспектор сачињава записник у кога уноси податке о свим релевантним чињеницама који се потписује и од стране надзираног лица (ако одбије да потпише, то се констатује у самом записнику) и доставља се надзираном лицу у року од осам дана од завршетка инспекцијског надзора.
Надзирани субјект има право да стави примедбе на записник у року од пет радних дана од пријема записника.На основу записника и примедби на записник, инспектор може:
1.	донети решење којим изриче неку од мера прописаних законом;
2.	у записнику констатовати да нема незаконитости, неправилности или недостатака у пословању надзираног субјекта и такав записник доставити надзираном лицу;
3.	изузетно може донети и усмено решење којим се налажу мере прописане законом.

Против решења инспектора може се изјавити жалба у року од 15 дана од доставе писаног решења. О жалби одлучује другостепени орган (нпр. против решења ветеринарског инспектора по жалби одлучује министар пољопривреде).Против одлуке другостепеног органа може се покренути управни спор пред Управним судом.
Мере које се изричу у инспекцијском надзору
Инспектор изриче следеће мере:
1.	превентивне мере (упозоравање на законска права и обавезе, указивање на могуће штетне последице, налагање предузимања радњи или уздржавања као мере предострожности);
2.	мере за отклањање незаконитости (конкретне мере како би се отклонила незаконитост);
3.	посебне мере наредбе, забране и заплене (забрана обављања делатности или вршења активности, заплена документације, робе или других предмета и сл.);
4.	мере за заштиту права трећих лица (закључак о јавном објављивању изречених мера, на пример у случају избијања епидемије због неисправности воде на јавној чесми).

Инспектор је дужан да изрекне оне мере које су сразмерне учињеном делу (слично начелу праведности и сразмерности у кривичном праву),односно мере које су сразмерне процењеном ризику, насталим или вероватним незаконитим и штетним последицама, а које су најповољније за надзираног субјекта и којима се постиже циљ и сврха закона.
Поверавање послова државне управе
Поједини послови државне управе се могу поверити аутономним покрајинама, општинама, градовима и граду Београду, јавним предузећима, установама, јавним агенцијама и другим организацијама (имаоцима јавних овлашћења). Овакво поверавање послова могуће је само уколико је законом предвиђено. Тако је нпр. Законом о јединственом бирачком списку предвиђено да министарство за државну управу води јединствени бирачки списак, а да део бирачког списка за подручје јединице локалне самоуправе ажурира општинска, односно градска управа, као поверен посао.
При вршењу поверених послова државне управе имаоци јавних овлашћења имају иста права и дужности као органи државне управе. Влада и органи државне управе задржавају и после поверавања послова државне управе одговорност за њихово извршавање, а средства за вршење поверених послова државне управе обезбеђују се у буџету Републике Србије.
Кад је имаоцима јавних овлашћења поверено доношење пропи¬ са, они по природи и називу морају да одговарају прописима које доносе органи државне управе. Имаоци јавних овлашћења дужни су да пропис чије им је доношење поверено објаве у „Службеном гласнику Републике Србије“.
Послови државне управе везани за обликовање политике Владе не могу бити ником поверени. Послови инспекцијског надзора могу бити поверени једино органима аутономне покрајине, општине, града и града Београда.
Орган државне управе који врши надзор над радом ималаца јав¬ них овлашћења у вршењу поверених послова државне управе одређује се законом и он је надзорни орган државне управе. Притом, надзорни орган државне управе има сва општа овлашћења у надзору над радом. Орган државне управе је овлашћен да у вршењу надзора над радом: 
1.	захтева извештаје и податке о раду;
2.	утврди стање извршавања послова, упозори на уочене неправилности и одреди мере и рок за њихово отклањање;
3.	издаје инструкције;
4.	наложи предузимање послова које сматра потребним;
5.	покрене поступак за утврђивање одговорности;
6.	непосредно изврши неки посао ако оцени да се друкчије не може извршити закон или други општи акт;
7.	предложи Влади да предузме мере на које је овлашћена.

Надзорни орган државне управе дужан је да непосредно изврши поверени посао, ако би неизвршење посла могло да изазове штетне последице по живот или здравље људи, животну средину, привреду или имовину веће вредности.
Ако ималац јавних овлашћења и поред вишеструких упозорења не почне да врши поверени посао или не почне да га врши правилно или благовремено, надзорни орган државне управе преузима извршење посла, најдуже на 120 дана.
Ималац јавних овлашћења дужан је да пре објављивања прописа прибави од надлежног министарства мишљење о уставности и законитости прописа, а министарство да њему достави образложени предлог како да пропис усагласи са Уставом, законом, другим прописом или општим актом Народне скупштине и Владе. Ако ималац јавних овлашћења не поступи по предлогу министарства, министарство је дужно да Влади предложи доношење решења којим се поништава или укида пропис имаоца јавних овлашћења. Ако пропис који је донео ималац јавних овлашћења није у сагласности са Уставом или законом, министарство је дужно да предложи Влади да га обустави од извршења и да пред Уставним судом покрене поступак за оцену његове уставности или законитости. Имаоци јавних овлашћења сами одговарају за штету коју својим незаконитим или неправилним радом проузрокују физичким и правним лицима у вршењу поверених послова државне управе. Када је општинама поверено вршење одређених послова, две или више општина се могу удружити како би заједнички извршавали те поверене послове. Ово удруживање може бити на предлог тих општина или на предлог министарства у чијем делокругу су поверени послови, уколико министарство сматра да општине нису у могућности да самостално ефикасно извршавају поверене послове. Споразум о заједничком извршавању поверених послова доставља се Влади ради давањасагласности.
Сукоб надлежности, решавање по жалби и изузеће
Сукоб надлежности, решавање по жалби и изузеће службеног лица су процесни појмови који су детаљно регулисани Законом о општем управном поступку. Закон о државној управи прописује само надлежност у оквиру поступања у управним стварима, односно надлежност за решавање о сукобу надлежности, жалби и изузећу службеног лица.
Сукоб надлежности
Сукоб надлежности може бити позитиван – када два органа истовремено сматрају да су надлежни за решавање у одређеној ствари илинегативан – када два органа сматрају да нису надлежни за решавање у одређеној ствари.
Сукоб надлежности између органа државне управе, између органа државне управе и имаоца јавних овлашћења, као и између ималаца јавних овлашћења решава Влада.
Сукоб надлежности између подручних јединица органа државне управе решава руководилац органа државне управе (министар, директор посебне организације).
Решавање о жалби
О жалби на првостепено решење подручне јединице органа државне управе решава министар, односно директор органа у саставу у управним стварима из делокруга органа у саставу, односно директор посебне организације.
О жалби на првостепено решење органа у саставу решава министар. На првостепено решење министарства и посебне организације жалба се може изјавити само кад је то законом изричито одређено ио жалби решава Влада.
Изузеће службеног лица
О изузећу службеног лица у министарству решава министар, а у органу у саставу и посебној организацији – директор. О изузећу директора органа у саставу решава министар, а о изузећу министра и директора посебне организације решава Влада. О изузећу службеног лица у имаоцу јавних овлашћења решава руководилац надлежног органа имаоца јавних овлашћења.
Међусобни односи органа државне управе
Однос између органа државне управе је однос у коме ни један орган државне управе није на вишој или нижој хијерархијској лествици. Међусобни однос органа државне управе у нашем правном систему припада хоризонталном типу односа за који је карактеристично, пре свега, не постојање хијерархијских овлашћења.
Основни односи органа државне управе су: 1. однос сарадње и размене информација и 2. заједнички рад.
Органи државне управе дужни су да сарађују у свим заједничким питањима и да једни другима достављају податке и обавештења потребних за рад.
Пословник Владе уредио је сарадњу министарстава и посебних организација. Наиме, предлоге аката које усваја Влада припремају министарства. Влада на седници доноси уредбе, одлуке, решења и закључке, као што утврђује предлоге закона.Да би неки материјал могао да буде на дневном реду седнице Владе, тај материјал мора бити припремљен у складу са Пословником Владе. То у пракси значи да министарство које је предлагач, уз предлог акта (нпр. уредбе) мора доставити и мишљење других министарства на ту уредбу, ако је материја која се уређује из надлежности тих других министарстава. На пример, Уредба о мониторингу квалитета деривата нафте и биогорива спада у област енергетике, па је Министарство рударства и енергетике надлежно да је припреми за усвајање на Влади. Пре него што пошаље материјал на усвајање Влади, Министарство рударства и енергетике дужно је да на текст уредбе прибави мишљења министарстава – финансија, трговине, привреде, као и Републичког секретаријата за законодавство. Уколико та министарства, односно Секретаријат немају примедби, Уредба се може усвојити. Уколико имају примедби, предлагач материјала дужан је да се изјасни да ли прихвата примедбе, а ако не прихвата, мора навести разлоге зашто не прихвата. Практично је Пословник Владе увео обавезу сарадње органа државне управе.
Органи државне управе оснивају заједничка тела и пројектнегрупе ради извршавања послова чија природа захтева учешће више органа државне управе.
Уколико је неко питање које се мора уредити законом или подзаконским актом толико комплексно да његово решавање мора обухватити више министарстава, Закон о државној управи предвиђа могућност оснивања заједничких тела и пројектних група како би се питање решило на најбољи начин. Уредба о начелима за унутрашње уређење и систематизацију радних места у министарствима, посебним организацијама и службама Владе предвиђа више облика заједничких тела, као што су Координационо тело (оснива Влада), заједничко тело (оснива се споразумом два или више министарства), радна група и посебна радна група (оснива министар, односно руководилац органа). Сва ова тела представљају формални начин сарадње који, уколико се посао добро организује, може дати изузетне резултате.
Однос органа државне управе и Владе
Органи државне управе су самостални у свом раду и на њихове одлуке не сме утицати ни један други државни орган. Органи државне управе раде на основу и у складу са Уставом и законима (начело законитости и начело самосталности).
Однос Владе и органа државне управе јесте хијерархијски однос у смислу 1. надзора над радом, 2. усклађивања рада органа и 3. усме¬ равања рада у спровођењу политике и извршавању закона.
Надзор над радом
Влада има донекле ограничено право утицаја на рад органа управе. Ограничење утицаја извршне власти – Владе на државну управу – огледа се у немогућност мешања у на пример, инспекцијске послове, решавања у конкретним управним стварима у поступцима које воде органи државне управе или имаоци јавних овлашћења. То значи да Влада не може наредити како да се реши нека појединачна управна ствар, осим уколико законом није предвиђена другостепена надлежност Владе (одлучивање по жалби).
У односу на опште акте органа државне управе, ако орган државне управе не донесе пропис, доноси га Влада ако би недоношење тог прописа могло изазвати штетне последице по живот или здравље људи, животну средину, привреду или имовину веће вредности. Влада може поништити или укинути пропис органа државне управе који је у супротности са законом или прописом Владе и одредити рок за доношење новог прописа.
Планирање и извештавање: министарства и посебне организације дужни су да сачине годишњи план рада, ради припреме годишњег плана рада Владе. Министарства и посебне организације подносе Влади најмање једном годишње извештај о свом раду, који садржи опис стања у областима из њиховог делокруга, податке о извршавању закона, других општих аката и закључака Владе и податке о предузетим мерама и њиховом дејству.
Усклађивање и усмеравање рада
Влада закључцима усмерава органе државне управе у спровођењу политике и извршавању закона и других општих аката, усклађује њихов рад и министарствима и посебним организацијама одређује рокове за доношење прописа, ако нису одређени законом или општим актом Владе.
Влада може оснивати координациона тела ради усмеравања појединих послова из делокруга више органа државне управе. Чланови координационих тела Владе могу бити само чланови Владе. Влада одређује и задатке координационог тела, руковођење координационим телом и сва друга питања везана за рад координационог тела.
Однос органа државне управе и Народне скупштине, однос органа државне управе и председника Републике
Односи министарстава и посебних организација са Народном скупштином и председником Републике заснивају се на правима и дужностима одређеним Уставом, законом и другим општим актима. Министарства и посебне организације дужни су да Народној скупштини и председнику Републике преко Владе проследе обавештења, објашњења и податке везане за њихове надлежности.
Народна скупштина надзире рад органа државне управе преко надзора над радом Владе и чланова Владе.
Однос органа државне управе и државних органа
Oднос органа државне управе са другим државним органима су односи са судовима, јавним тужилаштвима и другим државним органима. Однос са јавним тужилаштвима је однос сарадње, однос са судовима може бити однос сарадње или судска контрола одлука државнеуправе.
Однос са другим државним органима подразумева однос са органима која имају статус независних тела. Ова независна тела представљају новину у модерним државним уређењима и полазе од идеје постојања одређених државних органа који врше неке законодавно-контролне функције и функције извршне власти које у себи имају стручни карактер, али су независне од утицаја политике и извршне власти. Органе руковођења у тим телима бира Народна скупштина и они за свој рад одговарају Народној скупштини. Независна тела оснивају се Уставом (Заштитник грађана, Државна ревизорска институција) или посебним законом (Агенција за борбу против корупције, Повереник за информације од јавног значаја и заштиту података о личности).
Однос са судовима и судска контрола државне управе
Однос органа државне управе може бити 1. однос сарадње и 2. судска контрола одлука државне управе.
Однос сарадње подразумева сарадњу о размени података и међусобном обавештавању органа државне управе и судова и јавних тужилаштава.
Судска контрола одлука државних органа утврђена је Уставом (члан 198. Устава) којим се предвиђа да појединачни акти и радње државних органа морају бити засновани на закону, а та законитост подлеже судској заштити, у већини случајева у управном спору.
Закон о управним споровима из 2009. године предвиђа да у управном спору суд одлучује о законитости коначних управних аката, осим оних у погледу којих је предвиђена другачија судска заштита. У управном спору суд одлучује и о законитости коначних појединачних аката
којима се решава о праву, обавези или на закону заснованом интересу, у погледу којих у одређеном случају законом није предвиђена другачија судска заштита, као и о законитости других коначних појединачних аката када је то законом предвиђено.
Однос органа државне управе и локалне самоуправе
Локална самоуправа је механизам којим грађани непосредно или преко својих представника ограничавају државну власт.
О самом појму локалне власти више се говори у делу Приручника којим се односи на Уставно уређење.
У овом делу биће речи само о органима локалне самоуправе (општине или града), као и односу органа државне управе са органима локалне самоуправе.
Органи локалне самоуправе
Органи локалне самоуправе су:
1.	Скупштина локалне самоуправе
2.	(о скупштини јединице локалне самоуправе говори се у делу Приручника којим је се односи на Уставно уређење).
3.	Председник општине/града,
4.	Општинско/градско веће,
5.	Општинска/градска управа.

Председник општине
Председник општине је извршни орган локалне власти. Председника општине бира скупштина општине, из реда одборника, на период од четири године, тајним гласањем, већином гласова од укупног броја одборника. Кандидата за председника општине предлаже председник скупштине општине. Председнику општине избором престаје мандат одборника. Председник општине је на сталном раду у општини. Председник општине има заменика који га замењује у случају његове одсутности и спречености да обавља своју дужност. Заменикапредседника предлаже кандидат за председника општине.
Председник општине је надлежан:
1.	да представља и заступа општину;
2.	да предлаже начин решавања питања о којима одлучује скупштина;
3.	наредбодавац је за извршење буџета;
4.	да усмерава и усклађује рад општинске управе;
5.	да доноси појединачне акте за које је овлашћен законом, статутом или одлуком скупштине;
6.	да врши и друге послове утврђене статутом и другим актима општине.

Председник општине може бити разрешен пре истека времена на које је биран на образложени предлог најмање једне трећине одборника, при чему је одлука донета ако је за њу гласала већина од укупног броја одборника у скупштини (на исти начин на који је изабран).
Разрешењем председника општине престаје мандат и заменику председника општине, као и члановима општинског већа, пошто су они и изабрани на његов предлог.
Општинско веће
Општинско веће је други извршни орган општине. Њега чине председник општине, заменик председника општине и чланови које, на предлог кандидата за председника општине, бира скупштина општине, на време од четири године и то већином укупног броја одборника. Закон је предвидео максималан број које може имати општинско веће у зависности од броја становника општине (до пет чланова за општине до 15.000 становника, до седам за општине до 50.000 становника, до девет за општине, одн. градове до 10.000 становника и до 11 преко 100.000 становника), а колико ће их бити у одређеној општини утврђује се њеним статутом. Чланови општинског већа бирају се истовремено и обједињено са избором председника и заменика председника општине. Ни они не могу бити одборници, те ако су изабрани из реда одборника, избором им престаје одборнички мандат. Чланови општинског већа могу бити задужени за једну или више области из надлежности општине. Могу, али не морају, бити на сталном раду у општини.
Општинско веће је надлежно да:
1.	предлаже статут, буџет и друге одлуке и акте које доноси скупштина општине;
2.	непосредно извршава и стара се о извршавању одлука и других аката скупштине;
3.	доноси одлуку о привременом финансирању, ако скупштина не донесе буџет пре почетка фискалне године;
4.	врши надзор над радом општинске управе, поништава или укида акте општинске управе који нису у сагласности са законом, статутом или другим општим актом или одлуком скупштине општине;
5.	решава у управном поступку у другом степену о правима и обавезама грађана, предузећа и установа и других организација, у управним стварима из надлежности општине;
6.	прати реализацију програма пословања и врши координацију рада јавних предузећа чији је општина оснивач;
7.	подноси Скупштини општине тромесечни извештај о раду јавних предузећа чији је општина оснивач;
8.	стара се о извршавању поверених надлежности из оквира права и дужности Републике, односно аутономне покрајине;
9.	поставља и разрешава начелника општинске управе, односно начелника управе за поједине области;

Председник општине је дужан да обустави од извршења одлуку општинског већа за коју сматра да није сагласна закону, пошто он одговара за законитост рада општинског већа.
Општинска управа
Општинска управа је посебан орган општине, који донекле има положај органа државне управе у Републици.
Општинска управа је надлежна да:
1.	припрема нацрте прописа и других аката које доноси скупштина општине, председник општине и општинско веће;
2.	извршава одлуке и друге акте скупштине, председника општине и општинског већа;
3.	решава у управном поступку у првом степену о правима и обавезама грађана, предузећа и установа и других организација у управним стварима из надлежности општине;
4.	врши управни надзор над извршавањем прописа и других општих аката скупштине;
5.	извршава законе и друге прописе чије је извршавање поверено општини;
6.	обавља стручне послове и административно-техничке послове за потребе рада скупштине општине, председника општине и општинског већа.
Општинска управа се образује као јединствен орган, а у општинама са преко 50.000 становника могу се, уместо јединствене општинске управе, образовати општинске управе за поједине области. Када је општинска управа образована као јединствени орган, њом руководи начелник општинске управе, а када се образују управе за поједине области, сваком од њих руководи начелник управе за одређену област. Начелника поставља општинско веће, на основу јавног конкурса, на период од пет година. Акт о организацији општинске управе доноси скупштина општине на предлог општинског већа, а акт о унутрашњем уређењу и систематизацији општинске управе обједињује начелник и доставља општинском већу на усвајање.
Однос органа државне управе са органима локалне самоуправе
Однос органа државне управе са органима локалне самоуправе заснивају се правима и дужностима одређеним законом. У даљем тексту употреба појма „орган Републике“ означава орган државне управе.
Однос између ових органа је двојак.
Однос сарадње
Органи локалне самоуправе имају право да:
1.	дају органима Републике иницијативе за уређивање односа од значаја за локалну самоуправу и за предузимање мера од значаја за решавање питања из оквира права и дужности јединице локалне самоуправе;
2.	подносе представке и дају предлоге у погледу поступања органа Републике;
3.	учествују, самостално или преко својих асоцијација у припреми закона и других прописа чија је садржина од посебног значаја за остваривање и развој локалне самоуправе,
4.	траже мишљење од надлежног органа Републике у вези са применом закона и других прописа који су од непосредног утицаја на развој и остваривање локалне самоуправе и за рад органа јединице локалне самоуправе;
5.	да буду обавештавани од стране органа Републике о мерама које ови предузимају или намеравају да предузму у извршавању закона и других прописа, о заштити уставности и законитости, појавама које их нарушавају и о мерама за њихово отклањање, о остваривању права грађана на локалну самоуправу, као и о другим питањима од непосредног интереса за остваривање система локалне самоуправе и за рад органа јединице локалне самоуправе;
6.	да траже пружање стручне помоћи са применом закона и других прописа који су од непосредног утицаја на развој и остваривање локалне самоуправе и за рад органа јединице локалне самоуправе.

Однос надзора над радом (хијерархијски однос)
Органи Републике врше надзор над законитошћу рада и аката органа јединице локалне самоуправе, у складу с Уставом и законом. Закон о локалној самоуправи је регулисао ситуације у којим постоји могућност интервенције републичке власти.
Обустава од извршења општег акта
Влада је дужна да обустави од извршења општи акт јединице локалне самоуправе за који сматра да није сагласан Уставу или закону, решењем које ступа на снагу кад се објави у „Службеном гласнику Републике Србије“.
Решење о обустави од извршења престаје да важи ако Влада у року од пет дана од објављивања решења не покрене поступак за оцену уставности и законитости општег акта.
Оцена уставности и законитости – Поступак пред Уставним судом
Надлежно министарство покренуће поступак за оцену уставности и законитости статута, прописа или другог општег акта јединице локалне самоуправе пред Уставним судом, ако сматра да тај акт није у сагласности с Уставом, законом или другим републичким прописом.
Несагласност општег акта локалне самоуправе са статутом локалне самоуправе – Поступак пред Управним судом
Кад министарство надлежно за послове локалне самоуправе сматра да општи акт органа јединице локалне самоуправе није у сагласности са њеним статутом, указаће на то скупштини јединице локалне самоуправе ради предузимања одговарајућих мера.
Ако скупштина јединице локалне самоуправе не поступи по предлозима министарства, оно покренути поступак пред Управним судом и истовремено ће предложити Влади да обустави од извршења акт из става 1. овог члана, до одлуке Управног суда.
Несагласност појединачног акта са законом или другим прописом Ако нађе да појединачни акт органа, односно службе јединице локалне самоуправе, против кога није обезбеђена судска заштита, није у сагласности са законом или другим прописом, односно с одлуком или другим општим актом јединице локалне самоуправе, министарство надлежно за послове локалне самоуправе предложиће скупштини јединице локалне самоуправе да такав акт укине или поништи.Ако скупштина не поступи у року од месец дана по датим предлозима, министарство надлежно за послове локалне самоуправе укинуће или поништити акт.
Распуштање скупштине јединице локалне самоуправе, привремени орган и превремени локални избори
Скупштина јединице локалне самоуправе може се распустити ако:
1.	скупштина не заседа дуже од три месеца;
2.	ако не изабере председника општине и општинско веће у року од месец дана од дана конституисања скупштине јединице локалне самоуправе или од дана њиховог разрешења, односно подношења оставке;
3.	не донесе статут или буџет у року утврђеном законом.

Одлуку о распуштању скупштине јединице локалне самоуправе доноси Влада, на предлог министарства надлежног за послове локалне самоуправе. Председник Народне скупштине расписује изборе за одборнике у року од два месеца од ступања на снагу одлуке о распуштању скупштине јединице локалне самоуправе.
До конституисања скупштине и избора извршних органа јединице локалне самоуправе, текуће и неодложне послове из надлежности скупштине и извршних органа јединице локалне самоуправе обавља привремени орган јединице локалне самоуправе који чине председник и четири члана. Привремени орган јединице локалне самоуправе образује Влада, водећи рачуна о политичком и националном саставу распуштене скупштине јединице локалне самоуправе.
Електронска управа
Појам електронске управе
Развој савременог друштва у области телекомуникационих и информационих технологија, такозвана „дигитална револуција“ као трећа индустријска револуција наметнула је нови модел размишљања и понашања. Нови вид слободе говора кроз могућност да свако говори о било којој теми великом броју публике, са минималним трошковима, посебно у поређењу са ранијим комуникационим технологијама, брзина размене информација, доступност информација и подизање општег нивоа свесности, брзо повезивање људи и брзина комуникација су добре стране нових технологија. С друге стране, небезбедност и несигурност података, а тиме и могућности различитих злоупотреба, од кршења приватности до новчаних превара и крађа, стварање генерација људи потпуно ослоњених на коришћење „компјутера и мобилних“, интернет предатори и слично су лоше стране „дигиталне револуције“. Као и у свим ранијим променама, грађани и привреда су се брзо прилагодили новинама које је донела дигитална револуција. Тако по истраживању обављеном у 2017. години, број корисника дигиталних технологија у односу на укупан светски број становника је следећи: 3,77 милијарди корисника Интернета, што представља 50% од укупног броја, 2,80 милијарди корисника друштвених медија што представља 37% од укупног броја, 4,92 милијарди корисника мобилних телефона што представља 66% од укупног броја, а 1,61 милијарди корисникае-трговине, што представља 22% од укупног броја становника.
Држава, односно државна администрација касни за овим променама. Увођење дигиталних комуникација у скоро свим земљама света тек је у зачетку. Државни органи још увек преферирају „папир и печат“,
„својеручни“ уместо дигиталног потписа, „пријем грађана“ уместо „комуникације преко Интернета или мобилне телефоније“, итд. Разлози за кашњење су објективног карактера, као што су висина новца који се мора уложити у изградњу инфраструктуре, опрему, системе, мреже и друго, али и субјективне природе у које спадају неповерење у сигурност, тачност и безбедност информација, необученост за руковање новим технологијама, и слично.
Доношење нових прописа којима се уређује дигитална технологија, односно коришћење ове технологије, касни за животом и темпом развоја и коришћења Интернета, мобилне телефоније и осталих технологија. Појам „електронска управа“ формално се уводи у правни систем Србије тек 2018. године када је донет Закон о електронској управи. Тим Законом појам електронске управе дефинише се као „обављање послова управе употребом информационо¬комуникационих технологија“. Наведена дефиниција је сувише широка да би се схватиопојам „електронске управе“. Треба имати у виду и чињеницу да се правна теорија ни не бави покушајем дефинисања појма „електронске управе“, него то препушта инжињерима, па у теорији државне управе још увек не постоји тачна и прецизна дефиниција овог појма. Можда најбољу дефиницију која помаже разумевању појма је дао специјалиста за нове технологије Мауро Д. Риос који електронску управу дефинише као„нови начин организације и управљања јавним пословима, увођењем позитивних трансформационих процеса у управљање и саму структуру организационе шеме, додавање вредности процедурама и пруженим услугама, кроз увођење и наставак усвајања информационих и комуникационих технологија као фацилитатора ових трансформација“.
Начела електронске управе
Начела електронске управе су :
1.	ефикасност управљања опремом;
2.	сигурност електронске управе;
3.	забрана дискриминације.

Начело ефикасности управљања опремом подразумева да су државни службеници дужни да управљају опремом на највећи могући ефикасан и економичан начин.
Начело сигурности електронске управе обезбеђује информациону безбедност свих који користе опрему, како државних службеника, тако и грађана.
Начело забране дискриминације подразумева право свих грађана да користе услуге електронске управе, односно обавезу државних органа да омогуће свим грађанима приступ опреми, систему или мрежи како би могли да користе ове услуге.
Ова начела се не могу посматрати самостално, већ само уз начела државне управе о којима је било речи у Одељку 2. ове Главе – Начела државне управе. У том смислу ова начела су додатна начела, карактеристична за коришћење дигиталних технологија.
Портал еУправа
Портал еУправа је званични портал државне управе Републике Србије. Реч„портал“ је преузет из речника архитектуре и означава посебно наглашен или декорисан улаз. У данашњем речнику када се каже портал, пре свега се има у виду веб¬портал који означава нефизичко, дигитално место приступа информацијама, а на ком месту су различите, али логички повезане апликације које су намењене и које ће користити већем броју корисника.
Портал еУправе почео је са радом 2010. године, али је правно регулисан тек 2018. године Законом о електронској управи.
Портал еУправе је место на којем различити органи који обављају послове државне управе пружају услуге преко Интернета, електронским путем. Законом о електронској управи није предвидео обавезу органа који пружа услуге државне или јавне управе да то чини преко портала еУправе. Овај Закон само предвиђа обавезу органа који обављају послове државне управе да морају да управно поступају и електронски комуницирају са корисницима тих услуга (грађани и правна лица) преко јединствене информационо-комуникационе мреже, али не уводи обавезу пружања услуга државне управе коришћењем те мреже. Обавеза пружања јавних услуга преко информационих мрежа, коришћењем Интернета или мобилне телефоније могући је следећи корак, након техничког и технолошког развоја и расположивих финансијских могућности државе.
У овом моменту, на порталу еУправе могуће је електронско коришћење различитих услуга, као што су измена података у матичним књигама, подношење захтева за издавање личних докумената и заказивање термина за подизање личних докумената, промене у бирачком списку и слично.
Једна од новина на овом порталу јесте тзв. епартиципација. Електронска партиципација (еПартиципација) је термин који означава употребу информационо-комуникационих технологија у процесима јавног управљања и владања. Пре свега се односи на квалитетнији контакт између грађана и представника власти, на начин да омогућава комуникацију без нужности физичког присуства актера дијалога. У суштини, за сада је ово место на којем се одржавају јавне расправе у„виртуелном“ простору(www.euprava.gov.rs/eParticipacija).
Изменама Закона о државној управи из 2018. године начињен је значајан напредак у области електронске управе, па је тако предвиђена обавеза органа државне управе да, када припрема нацрт закона, другог прописа или акта, на својој интернет страници и на порталу еУправе објави податак да започиње са припремом нацрта закона, другог прописа и акта и да објави основне информације о свим решењима која ће бити предложена. Истим изменама прописано је и обавеза објављивања активности приликом сачињавања полазног документа, као и приликом консултација и јавних расправа о чему ће бити речи у Пододељку 19.2. ове Главе – Полазни документ, консултације и јавна расправа.
Јавне агенције
Појам јавне агенције
Јавна агенција је организација која се оснива за развојне, стручне или регулаторне послове од општег интереса уколико ти пословине захтевају сталан и непосредан политички надзор и ако јавна агенција може боље и делотворније да их врши него орган државне управе, нарочито ако се у целини или претежно могу финансирати од цене коју плаћају корисници услуга које агенција пружа. Шире гледано, јавне агенције спадају у организације које врше послове државне управе. Основне карактеристике јавне агенције су:
1.	специфичност послова
2.	политички надзор и
3.	могућност пружања услуга на тржишту. 

Јавној агенцији могу се посебним законом, као јавно овлашћење,поверити следећи послови државне управе:
1.	доношење прописа за извршавање закона и других општих аката Народне скупштине и Владе,
2.	решавање у првом степену у управним стварима,
3.	издавање јавних исправа и
4.	вођење евиденција.

Општа правила о положају, оснивању, органима управљања, пословима које може вршити, финансирању и заштити јавног интереса прописана су Законом о јавним агенцијама из 2005. године, али се јавна агенција може основати само уколико је то посебним законом предвиђено (нпр. Закон о Агенцији за привредне регистре).
Положај јавне агенције
Јавна агенција је самостална у свом раду. Влада не може усмеравати рад јавне агенције, нити га усклађивати са радом органа државне управе.
Јавна агенција се финансира из:
1.	цене коју плаћају корисници услуга агенције,
2.	поклона (донација), прилога покровитеља (спонзорстава),
3.	буџета Републике Србије (финансирање поверених послова државне управе) и
4.	других прилога и прихода које оствари према закону.

Права оснивача у име Републике Србије врши Влада ако посебним законом није што друго одређено. Акт о оснивању јавне агенције доноси оснивач и њиме уређује:
1.	назив, седиште и сврху јавне агенције;
2.	послове и делатности јавне агенције;
3.	права, обавезе и одговорности јавне агенције за обавезе у правном промету;
4.	делокруг и састав органа јавне агенције и њихов међусобни однос;
5.	права и обавезе оснивача према јавној агенцији и јавне агенције према оснивачу;
6.	средства која оснивач обезбеђује за оснивање и почетак рада јавне агенције;
7.	изворе, начине и услове стицања средстава за рад јавне агенције;
8.	друга питања значајна за оснивање и рад јавне агенције.

Органи јавне агенције
Органи јавне агенције јесу управни одбор и директор.
Управни одбор усваја годишњи програм рада, финансијски план јавне агенције и извештаје које јавна агенција подноси оснивачу, доноси прописе и друге опште акте јавне агенције изузев правилника о унутрашњој организацији и систематизацији радних места у јавној агенцији, усмерава рад директора и издаје му упутства за рад, надзире пословање јавне агенције и врши друге послове прописане законом или актом о оснивању јавне агенције. Све чланове управног одбора именује оснивач, изузев кад део чланова именују корисници услуга агенције. Члан управног одбора именује се на пет година и може поново бити именован. Управни одбор има председника, кога именује оснивач међу члановима управног одбора које је именовао. Управни одбор доноси одлуке већином гласова свих својих чланова.
Директор заступа и представља јавну агенцију, руководи радом и пословањем јавне агенције, доноси појединачне акте јавне агенције, одлучује о правима, обавезама и одговорностима запослених у јавној агенцији, припрема и спроводи одлуке управног одбора и врши друге послове одређене законом или актом о оснивању јавне агенције. Директор доноси правилник о унутрашњој организацији и систематизацији радних места у јавној агенцији. Директор се именује на пет година и може поново бити именован. Директора именује оснивач после спроведеног јавног конкурса. Јавни конкурс спроводи управни одбор.
Надзор над радом јавне агенције
Поред именовања и разрешења чланова управног одбора и директора јавне агенције, оснивач – Влада даје сагласност и на годишњи програм рада, на финансијски план јавне агенције и на друге акте одређене законом. Надзор над радом јавне агенције у повереним пословима државне управе врши министарство у чијем су делокругу послови јавне агенције. Законито и наменско коришћење средстава јавне агенције и примену прописа којима се уређују јавне финансије и финансијско и рачуноводствено пословање надзире министарство надлежно за послове финансија. Примену прописа о службеној употреби језика и писма, канцеларијском пословању, пословање са странкама и корисницима, као и ефикасност и ажурност решавања у управном поступку, стручну спрему запослених који решавају у управном поступку и овлашћења за решавање у управном поступку надзире министарство надлежно за послове управе.
Јавност рада
Јавност рада органа државне управе је једно од основних начела модерних држава. Оно представља и основу за примену других начела демократског уређења, односно за контролу њихове примене, али и предуслов за остваривање и заштиту људских права и слобода.
Од Устава Републике Србије, па преко више закона, регулисана је јавност рада извршне власти, значи како Владе, тако и министарстава. Тако, Устав у члану 51. предвиђа као основно право да свако има право да истинито, потпуно и благовремено буде обавештаван о питањима од јавног значаја и средства јавног обавештавања су дужна да то право поштују. Такође, свако, има право на приступ подацима који су у поседу државних органа и организација којима су поверена јавна овлашћења.
Обавештавање јавности
Закон о државној управи предвиђа дужност органа државне управе да обавештавају јавност о свом раду преко средстава јавног информисања и на други прикладан начин.
Јавно обавештавање остварује се преко објављивања аката државних органа у републичком јавном гласилу – „Службеном гласнику Републике Србије“. Обавеза објављивања аката државних органа у овом смислу регулисана је и чланом 196. Устава којим се предвиђа да се закони и сви други општи акти објављују пре ступања на снагу, с тим да ступају на снагу најраније осам дана од дана објављивања. Смисао ове одредбе превасходно лежи у обавези информисања грађана о утврђеним правним нормама, односно новим или промењеним правилима понашања, правима и обавезама за које грађани морају знати.
Други вид обавештавања јавности јесте преко медија (новине, ТВ, интернет), и то издавањем саопштења, конференцијама за штампу, обавезним обавештавањем на интернет страницама министарстава, као и на сваки други погодан начин коришћењем медија, а нарочито јавних медијских сервиса.
Посебан вид обавештавања јавности – обавештавање „унапред“, пре доношења неког закона, прописа или акта представља новину и значајан напредак у прихватању начела партнерства грађана и државне администрације. Када орган државне управе припрема нацрт закона, другог прописа или акта дужно је да на својој интернет страници и на порталу е-управе објави податак да започиње са припремом нацрта закона, другог прописа и акта и да објави основне информације о свим решењима која ће бити предложена. Суштина ове обавезе је да грађани знају унапред, пре доношења закона да постоји могућност промена које могу на неки начин утицати на њихов живот.
Обавеза обавештавања јавности може се ограничити само на основу закона. Законом о тајности података прописани су разлози и поступци када се одређени подаци сматрају тајним, па се због заштите података који су од интереса за националну и јавну безбедност, одбрану, унутрашње и спољне послове Републике Србије у стриктно прописаном поступку може ускратити право на обавештавање јавности.
Полазни документ, консултације и јавна расправа
Један од важних инструмената обавештавања јавности, али и активног учешћа грађана у власти су: полазни документ, консултације и јавна расправа. Ова три механизма представљају остваривање у пракси, не само уставног права на обавештеност, него и предуслов за остваривање многих других уставних права и слобода.
Полазни документ је први акт који припрема орган државне управе када припрема нацрт закона којим се битно мења правни режим у једној области или којим се уређују питања која посебно занимају јавност. Овај документ мора садржати следеће информације: 1. приказ проблема у одређеној области и њихових узрока, 2. циљеви и очекивани ефекти које ће закон донети, 3. основна начела уређења друштвених односа у тој области, односно која су то нова права и обавезе за оне субјекте на које се закон односи. Полазни документ орган државне управе мора да објави на својој интернет страници и на порталу е-управе.
Консултације, по својој природи, не укључују целокупну јавност, за разлику од полазног документа или јавне расправе који укључују све грађане. Консултације се пре свега односе на тзв. релевантне субјекте, под којима се подразумевају професионална и стручна удружења, удружења грађана, стручна јавност и друге заинтересоване стране. Консултације представљају не толико обавештавање јавности, него више „грађанско помагање“ држави укључивањем стручних лица у израду нацрта закона или подзаконског акта, како би се у оквиру струке нашло најбоље или најоптималније решење.
Јавна расправа се спроводи ако се неким законом, прописом или другим актом битно мења правни режим у некој области, ако се неким законом уређују питања која посебно занимају јавност и ако се припрема стратегија развоја
Сматра се да су критеријуми који се односе на обавезу спровођења јавне расправе испуњени у следећим случајевима:
1.	приликом припреме новог системског закона;
2.	приликом припреме стратегије развоја;
3.	приликом припреме новог закона, осим ако надлежни одбор Владе на образложен предлог предлагача не одлучи друкчије;
4.	приликом припреме закона о изменама и допунама закона ако се њиме битно мењају решења из постојећег закона, о чемунадлежни одбор Владе, на образложен предлог предлагача, одлучује у сваком конкретном случају;
5.	приликом припреме закона о потврђивању међународног уговора – само ако надлежни одбор Владе одлучи да се спроведе јавна расправа, и то на образложен предлог Министарства спољних послова или органа државне управе из чијег су делокруга питања уређена међународним уговором.

Одлуку о спровођењу јавне расправе, програм јавне расправе и рок у којем се она спроводи одређује надлежни одбор Владе.
Поступак јавне расправе започиње објављивањем јавног позива за учешће у јавној расправи са програмом јавне расправе на интернет страници министарства и порталу е-управе. Јавни позив садржи и информације о образовању и саставу радне групе која је припремила нацрт односно предлог акта који је предмет јавне расправе.
Програм јавне расправе обавезно садржи: нацрт односно предлог акта који је предмет јавне расправе са образложењем и прилозима, рок за спровођење јавне расправе, важне информације о активностима које се планирају у оквиру јавне расправе (одржавање округлих столова, трибина, адресу и време њиховог одржавања и др.), начин достављања предлога, сугестија, иницијатива и коментара, као и друге податке значајне за њено спровођење.
Рок за достављање иницијатива, предлога, сугестија и коментара у писменом или електронском облику износи најмање 15 дана од дана објављивања јавног позива.Јавна расправа траје најмање 20 дана.
Ако министарство не спроведе јавну расправу, а било је обавезно, надлежни одбор Владе при разматрању нацрта закона сам одређује програм јавне расправе и рок у којем се она спроводи, а министарство које не спроведе јавну расправу према програму који му је одредио надлежни одбор обавезује се да јавну расправу спроведе у потпуности. Министарство је дужно да извештај о спроведеној јавној расправи објави на својој интернет страници и порталу е-управе најкасније у року од 15 дана од дана окончања јавне расправе.
Обележавање управних зграда и просторија, рад са странкама
Органи државне управе морају остварити примерен однос са странкама и примати странке у току радног времена. На зградама у којима су смештени органи државне управе истичу се назив органа, грб и застава Републике Србије. На улазу у службену просторију истичу се лична имена, функција или радно место лица која у њој раде, а на одговарајућем месту унутар зграде истиче се распоред просторија органа државне управе.
Органи државне управе дужни су да на примерен начин, пре свега у просторијама у којима раде са странкама, обавештавају странке о њиховим правима, обавезама и начину остваривања права и обавеза, своме делокругу, о органу државне управе који надзире њихов рад и начину контакта с њим и о другим подацима битним за јавност рада и односе са странкама. Органи државне управе су дужни да дају информације преко телефона и електронским путем или средствима везе на који су технички опремљени.
Органи државне управе дужни су да свима омогуће прикладан начин за подношење притужби на свој рад и на неправилан однос запослених. На поднету притужбу орган државне управе дужан је да одговори у року од 15 дана од дана пријема притужбе, ако подносилац притужбе захтева одговор.
На тражење физичких или правних лица, органи државне управе дужни су да дају мишљења о примени одредаба закона и других општих аката, у року од 30 дана. Мишљења органа државне управе нису обавезујућа.
Управни дан је дан када орган државне управе врши послове у месту изван свог седишта. Министар одређује који дан је управни и о томе се обавештава становништво места где се одржава тај управни дан.
Приступ информацијама од јавног значаја
Службена употреба језика и писама
У Републици Србији у службеној употреби су српски језик и ћириличко писмо (члан 10. Устава).
На подручјима Републике Србије на којима живе припадници националних мањина у службеној употреби су, истовремено са српским језиком и ћириличким писмом, и језици и писма национални мањина.
Шта је службена употреба језика и писама
Службеном употребом језика и писама сматра се употреба језика и писама у раду државних органа, органа аутономних покрајина, градова и општина (органа), установа, предузећа и других организација кад врше јавна овлашћења (имаоца јавних овлашћења), као и употреба језика и писама у раду јавних предузећа, јавних служби и других организација кад врше послове утврђене законом којим се уређује службена употреба језика и писама.
Службеном употребом језика и писама сматра се нарочито употреба језика и писама у:
1.	усменом и писменом општењу органа и организација међусобно, као и са странкама, односно грађанима;
2.	вођењу поступка за остваривање и заштиту права, дужности и одговорности грађана;
3.	вођењу прописаних евиденција од стране општинских органа и организација које врше јавна овлашћења на територији општине (евиденција);
4.	издавању јавних исправа, као и других исправа које су од интереса за остваривање законом утврђених права грађана;
5.	остваривању права, дужности и одговорности запослених.

Језик, односно језици националних мањина који су у службеној употреби у општини утврђују се статутом јединице локалне самоуправе. Јединица локалне самоуправе обавезно ће увести у равноправну службену употребу језик и писмо националне мањине уколико проценат припадника те националне мањине у укупном броју становника на њеној територији достиже 15% према резултатима последњег пописа становништва.
Језици националних мањина који су у службеној употреби у раду органа аутономне покрајине утврђују се њеним статутом.
Службена употреба језика националних мањина подразумева нарочито: коришћење језика националних мањина у управном и судском поступку и вођење управног поступка и судског поступка на језику националне мањине, употребу језика националне мањине у комуникацији органа са јавним овлашћењима са грађанима; издавање јавних исправа и вођење службених евиденција и збирки личних података на језицима националних мањина и прихватање тих исправа на тим језицима као пуноважних, употреба језика на гласачким листићима и бирачком материјалу, употреба језика у раду представничких тела.
На територијама на којима су у службеној употреби језици националних мањина имена органа који врше јавна овлашћења исписују се и на језику те националне мањине, према њеној традицији и правопису. Уколико у неком насељеном месту, које је део општине и као та-
кав део препознат у Закону о територијалној организацији Републике Србије, укупан број становника на њеној територији достиже 15% према резултатима последњег пописа становништва, називи јединице локалне самоуправе, насељеног места, тргова и улица и других топонима исписују се и на језику те националне мањине, према њеној традицији и правопису, без обзира што у општини, чији је насељено место део, није у службеној употреби језик ове мањине.
Народни посланик који припада националној мањини чији број у укупном становништву достиже 2% према последњем попису становништва, има право да се обраћа Народној скупштини на свом језику.
Употреба језика у управном поступку
Свако има право да у поступку пред органом, односно организацијом која у вршењу јавних овлашћења решава о његовом праву и дужности употребљава свој језик и да се у том поступку упознаје са чињеницама на свом језику.
Првостепени управни или други поступак у коме се решава о правима и дужностима грађана води се на српском језику. Поступак се може водити и на језику националне мањине који је у службеној употреби у органу, односно у организацији која води поступак. Кад у поступку учествује једна странка – припадник националне мањине, поступак се, на њен захтев, води на језику националне мањине који је у службеној употреби у органу који води поступак. Кад у поступку учествује више странака чији језици нису исти, поступак се води на једном од језика који су у службеној употреби у органу, односно организацији која води поступак о коме се стране споразумеју. Ако се странке не споразумеју о томе на ком ће се језику водити поступак, језик поступка одређује орган, односно организација пред којом се води поступак, осим ако једна од странака захтева да се поступак води на српском језику, у ком случају ће се поступак водити на том језику. Утврђивање језика не коме ће се водити поступак претходно је питање о коме одлучује лице које води поступак. Службено лице које води поступак је дужно да упозна странку који су језици у службеној употреби на подручју органа, односно организације пред којом се води поступак и да затражи од странке да се изјасни на ком ће се језику водити поступак. Док се не утврди језик поступка, службено лице води поступак на српском језику. Записник и одлуке у првостепеном поступку и у вези с тим поступком израђују се, као аутентични текстови, на српском језику и на језику националне мањине, ако је на језику националне мањине вођен поступак. Странка у поступку чији језик није утврђен као језик поступка има сва права која су омогућена припаднику националне мањине који учествује у поступку пред органом када пред њим није утврђена употреба језика и писама националне мањине у службеној употреби. Другостепени поступак води се на српском језику, а странке у поступку имају сва права која су омогућена припаднику националне мањине који учествује у поступку пред органом када пред њим није утврђена употреба језика и писама националне мањине у службеној употреби. Другостепено решење, одлуку, записник, поднеске, исправе и друга писмена у другостепеном поступку и у вези с другостепеним поступком преводи првостепени орган или организација на језик, односно језике на којима је вођен првостепени поступак.
На подручјима на којима језици националних мањина нису у службеној употреби, органи, односно организације који воде поступак дужни су да припадницима народности који код њих остварују својаправа и обавезе обезбеде: да у поступку код ових органа и организација употребљавају свој језик и писмо; да на свом језику подносе молбе, жалбе, тужбе, предлоге, представке и друге поднеске; да им се на њихов захтев достављају на њиховом језику отправци решења, пресуда и других аката којима се решава о њиховим правима и обавезама, као и сведочанства, уверења, потврде и друга писмена. Изјаве странака, сведока, вештака и других лица која учествују у поступку на подручјима у којима није у службеној употреби језик националне мањине дате на језику националне мањине, уносе се у записник на српском језику. На захтев припадника националне мањине који је учесник у поступку, записник или поједини његови делови превешће се на језик националне мањине. Изјаве лица која учествују у поступку дате на српском језику, преводе се на језик националне мањине ако захтева припадник националне мањине који је учесник у поступку. Поступак се води уз помоћ тумача ако службено лице које води поступак не познаје у довољној мери језик националне мањине.
ДОБРА УПРАВА
Државна управа је део извршне власти преко које та извршна власт спроводи законе. Оваква дефиниција управе у себи подразумева принуду, тачније примену правних норми ауторитетом државе.
Послове државне управе врше државни службеници, који у име државе примењују одређена правила у тачно одређеном, формалном поступку. Управа или, другачије речено, администрација је у већини земаља строго формална, хијерархијска организација у којој су послови које обављају службеници унапред одређени и за које се даје фиксна, унапред одређена плата. Одређеност послова и задатака службеника и унапред одређена плата су још увек одреднице већине државних администрација.
Историјат администрације почиње још у Старом Египту када је стварна извршна власт припадала саветницима фараона, тзв. Пианкх који су руководили судством, фараоновом администрацијом, финансијама, социјалном бригом, итд. Развој државне администрације од Старог Египта до данас био је у мањој или већој мери једнолинијски, односно администрација је служила да коришћењем ауторитета власти (монарха, владе, канцелара и сл.) принудно спроводи одређена правила понашања унутар једне државе. Администрације од Старог Египта, преко средњовековне државе, до уставних монархија XVIII и XIX века, као што су Француска и Аустро-Угарска, пре свега служе за остваривање интереса власти.
У државама које се стварају након Француске буржоаске револуције, са прихватањем идеја о „слободном грађанину“ и „одговорностијавних агената према народу како не би изневерили јавно мњење“ почиње и промена административног апарата и начина на који се управа поставља према носиоцима власти и према грађанима. Све више се прихвата идеја да администрација не служи само власти, већ пре свега грађанима и да је њена основна функција задовољавање потреба грађана. Да би се заштитио овај став, администрација постаје бирократска, државни службеник се професионализује и његов положај постаје сигурнији, мање зависан од власти и њене промене.
Од идеја„одговорности јавног агента“ француске буржоаске револуције до данашње савремене државе, администрација стварањем затвореног, монолитног апарата скоро почиње да урушава саму државу. Професионализација управе (независност од власти – монарха, владе, канцелара) неминовно временом доводи до њене бирократизације и постепено се одваја како од власти, тако и од грађана и постаје одвојени систем. „Бирократија“ Макса Вебера и и „војничко уређење администрације“ показује се функционалном само у стабилним временима, у којима нема већих промена. Форма постаје циљ сам за себе, правна норма више не постоји да би уредила неки друштвени однос, већ као задато правило понашања које се поштује само зато што је„тако написан“. Управа постаје не само неефикасан систем, који не служи грађанима, већ и систем који је скуп и кошта грађане много више него што вреде услуге које им тај систем пружа.
Осамдесетих година XX века у науци и пракси почиње да се развија управна доктрина названа Нови јавни менаџмент (New Public Management), који је требао да доведе до стварања нове управе, управе чије су полазне премисе засноване на основама приватног предузетништва. Требало је да управа буде јефтина, са што мање трошкова, а положај службеника је требао бити уподобљен положају запосленог у приватној компанији. Основна плата службеника је ниска, са идејом да ће се повећавати уколико службеник ради више или боље. Руководиоци у управи постају менаџери чији је основни задатак смањење трошкова. Овакав приступ је требао довести до тзв. мршаве државе (lean state). Пракса је брзо показала да овај приступ доводи до наглог и опасног опадања ефикасности администрације и пратећег опадања квалитета услуга које администрација пружа грађанима, поготову у осетљивим областима као што су образовање, здравство и социјална сигурност.
Најновија управна доктрина тзв.„Добра управа“ (Good Governance) почиње са развојем, пре свега у теорији, али стидљиво и у пракси, почетком XXI века. Основи „Добре управе“ заснивају се стављању акцента на квалитет услуга које држава и администрација пружају грађанима, на отворенијем приступу администрације према јавности и на враћању на почетну идеју „јавних агената“.
Појам добре управе
Добра управа је шири појам од класичног појма управе или државне управе. Класична управа је подразумевала само „однос власти према грађани“. Појам добре управе ближи је дефиницији јавне управе која у себи обухвата све послове које држава врши и као власт, али и као пружалац услуга грађанима (образовање, здравство и др.).
Са функционалног становишта (врсте послова који се обављају), Добра управа су послови које врше органи или организације ради извршавања закона (однос власти према грађанима уз коришћење апарата принуде) и послови које врше органи и организације ради задовољавања најважнијих потреба грађана (без коришћења апарата принуде). Тако би полицијски и инспекцијски послови били класични послови управе, а послови просвете, културе, здравства били послови јавне управе. У Доброј управи оно што је карактеристично за послове без принуде – добровољност, сарадња са грађанима, право да грађанин тражи услугу, прелива се и у део управе који је, традиционално био принудни државни апарат.
Добра управа је формално прихваћена као појам у већини земаља Европе, па је и званично укључена у Повељу о основним правима у Европској унији45 у којој се у члану 41. прописује да свако лице има право да, у погледу његових захтева, органи, тела, канцеларије и агенције Уније поступају непристрасно, поштено и у разумном року. Истим чланом прописано је да ова права обухватају: а) право сваког лица на саслушање пре него што против њега буде предузета било каква појединачна мера која би могла бити на његову штету; б) право сваког лица на увид у свој досије, при чему се поштују легитимни интереси у погледу поверљивости и чувања службене и пословне тајне; в) обавезу управе да образложи своје одлуке. Свако лице има право да му Унија надокнади штету коју проузрокују њени органи или службеници у обављању својих дужности, у складу са општим начелима која су заједничка правима држава чланица. Свако лице се може писаним путем обратити органима Уније на једном од језика чланица Европске уније и мора добити одговор на језику те чланице.
У разради заштите права на Добру управу, долази до појаве појма„Европски управни простор“ и различитих докумената органа ЕУ, као што је на пример документ „Европска начела за јавну управу“46 којим се покушава утврдити јединствена дефиниција Добре управе.
Разлози за ову нову управну доктрину су многобројни. Осим нових услуга које државе пружа грађанима, то су и нове информационе технологије које су вртоглаво убрзале процесе у друштву. Уколико администрација не прати убрзање друштвених процеса, постаје неодговарајућа и неминовно доводи до „каскања“ за привредом и грађанима. Не треба ни занемарити повећану свест људи о њиховим правима према држави, а не само о обавезама (плаћање пореза, и др.).
Сви ови, а и други фактори довели су до схватања да администрација мора бити брза, ефикаснија, мање ригидна, спремнија да прихвати промене које су се већ десиле и које намећу промену у „чиновничком“ размишљању и поступању. У неку руку се може закључити да се враћамо на почетак приче из 1789. и идејама просветитељства.47
Начела Добре управе
Без обзира на формалну дефиницију, начела Добре управе су класична начела државне управе, али и нови принципи који још увек нису у потпуности формализовани и систематизовани у правним системима. Према томе, начела Добре управе можемо поделити на класичне и нове.
Класична начела садржана у Закону о државној управи су:
1.	самосталност и законитост,
2.	стручност, непристрасност и политичка неутралност,
3.	делотворност у остваривању права странака,
4.	сразмерност; поштовање странака.

Јавност рада
Нова начела су следећа:
1.	одговорност према грађанима за рад и професионално понашање,
2.	отвореност и транспарентност,
3.	ефективност (value for money),
4.	заштита података о личности,
5.	информисање о подацима од јавног значаја,
6.	пуно поштовање забране дискриминације,
7.	заштита људских права и слобода.
Одговорност према грађанима за рад и професионално понаање Органи државне управе су одговорни странкама за свој рад и професионално понашање у предузимању управних радњи и предузимању других радњи у извршавању послова и задатака.
Просветитељство или доба разума (1650–1780) покрет је током ког су интелектуалне и културне снаге у Европи давале нагласак разуму, анализи и индивидуализму насупрот традиционалним линијама ауторитета.
Отвореност и транспарентност
Органи државне управе су дужни да у свом раду прихватају мишљења, сугестије и примедбе грађана.
Органи државне управе у свом раду не смеју сакривати податке, осим у случајевима предвиђеним законом.
Ефeктивност
Орани државне управе у свом раду су дужни да воде рачуна о одржавању доброг односа између уложених финансијских и нефинансијских средстава и резултата који се постижу, односно да се са што мање трошкова постигну што бољи резултати.
Заштита података о личности
Органи државне управе су дужни да штите податке о личности у складу са законима који регулишу ову област.
Информисање о подацима од јавног значаја
Органи државне управе су дужни да информишу јавност о свим подацима, нарочито онима који могу имати утицај на већи број људи, а у складу са законима који регулишу ову област.
Пуно поштовање забране дискриминације
Органи државне управе предузимају све мере из своје надлежности за ефикасну заштиту од свих облика дискриминације.
Заштита људских права и слобода
Органи државне управе дужни су да предузимају све мере из своје надлежности, да међусобно сарађују и да сарађују са државним органима у циљу заштите и пуног поштовања уставом гарантованих људских права и слобода.
Дефинисање нових начела на наведени начин не значи да се нису примењивала у досадашњем раду државне и јавне управе, али потреба њихове систематизације на једном месту, једном закону постоји, како би поштовања ових начела била у већем фокусу државе и јавности.
НОВА КОНТРОЛА УПРАВЕ
У правном систему Србије Уставом и законом установљени су државни органи који представљају новину у односу на ранији период, а чија основна функција је вршење контроле над органима државне управе у примени основних принципа Добре управе.
Основна људска права и слободе гарантована Уставом, као што су забрана дискриминације, подстицање уважавања разлика и забрана изазивања расне, националне и верске мржње, право на обавештеност, право на приватност – заштита права о личности, слобода медија, имају своју заштиту у „класичним“ законима, као што су кривични закони, закони о медијима итд.
Нови вид заштите су следећи државни органи:
1.	Повереник за информације од јавног значаја и заштиту података о личности
2.	Заштитник грађана
3.	Повереник за заштиту равноправности.

За овде државне органе карактеристично је да врше нову, специфичну контролу рада администрације и обезбеђују да администрација својим поступањем поштује људска права и слободе.
Слободан приступ информацијама од јавног значаја
Појам информације од јавног значаја
Информација од јавног значаја је свака информација, односно податак који настане у раду неког државног органа, без обзира на њену објективну важност, тј. важност коју има у друштву. Релевантност те информације може се односити на више људи или на појединца.
Закон о слободном приступу јавним информацијама даје правну дефиницију информације од јавног значаја, па тако каже да је информација од јавног значаја информација којом располаже орган јавне власти, настала у раду или у вези са радом органа јавне власти, садржана у одређеном документу, а односи се на све оно о чему јавност има оправдан интерес да зна.
Постоје одређени услови који се морају испунити да би се неки податак сматрао информацијом од јавног значаја:
1.	да је настао у раду органа јавне власти,
2.	да тај орган јавне власти поседује тај податак,
3.	да је садржана у одређеном документу,
4.	да јавност има оправдан интерес да је зна, тј. да зна садржину те информације.

Ови услови се кумулативно морају испунити, што значи да се сви услови морају заједно испунити да би се информација сматрала да је од јавног значаја. У утврђивању испуњености услова, најтеже је утврдити шта је то„оправдан интерес“ јавности. Оправданост је појам који је врло релативан и субјективан. Оно што се некоме чини оправданим, другом не мора бити. Узимајући у обзир сам институт повереника за информације од јавног значаја, као институт ограничавања злоупотреба власти, „оправдан интерес“ можемо описати као „интерес појединца, групе људи или целог друштва да буду упознати са чињеницом да се десио одређени догађај који може имати позитивне или негативне последице по тог појединца, групу људи или друштво, као и да буду упознати са детаљима тог догађаја“.
У одређеним случајевима, Закон уводи претпоставку оправданости јавности да зна, па тако се наводи да ће се увек сматрати оправданимуколико се ради о заштити здравља становништва и животне средине, односно о постојању угрожености здравља људи и животне средине.
С друге стране, Закон уводи претпоставку „оправданости јавности да зна“, што значи да се увек сматра да јавност има право да зна, осим уколико орган јавне власти не докаже супротно. То у пракси значи да лице које тражи информацију не мора да доказује оправданост.
Ограничење права на доступност јавним информацијама
Право на доступност јавним информацијама представља у себи разраду више уставом гарантованих људских права и слобода. Најдиректнија веза и практично, разрада је са правом на обавештеност (члан 51. Устава ) по коме свако има право да истинито, потпуно и благовремено буде обавештаван о питањима од јавног значаја и средства јавног обавештавања су дужна да то право поштују. Устав гарантује право на приступ подацима који су у поседу државних органа и организација којима су поверена јавна овлашћења, у складу са законом. Право на доступност јавним информацијама представља с једне стране предуслов, а с друге стране гаранцију слободе мишљења и изражавања (члан 46. Устава) и слободу медија (члан 50. Устава).
Због друштвене важности права човека на обавештеност, самУстав, а потом и Закон предвиђају ситуације када то право може бити ограничено. Само у одређеним ситуацијама регулисаним Законом орган јавне власти могу одбити да јавности дају на увид информацију.
Ограничење права на доступност јавним информацијама могуће је уколико би се одавањем информација:
1.	угрозио нечији живот, здравље, сигурност или које друго важно добро тог лица;
2.	угрозио, омео или отежао спречавање или откривање кривичног дела, оптужење за кривично дело, вођење преткривичног поступка, вођење судског поступка, извршење пресуде или спровођење казне, или који други правно уређени поступак, или фер поступање и правично суђење;
3.	озбиљно угрозила одбрана земље, национална или јавна безбедност, или међународни односи;
4.	битно умањила способност државе да управља економским процесима у земљи, или битно отежало остварење оправданих економских интереса;
5.	уколико би могле наступити тешке правне или друге последице по интересе заштићене законом који претежу над интересом за приступ информацији;
6.	уколико се ради о приватном податку о некој личности, осим уколико је то лице носилац неке државне или политичке функције или је на то пристало, односно ако је неко лице својимпонашањем довело до тога да јавност има право да зна приватне податке о том лицу.

У сваком од горе наведених случајева, орган јавне власти је дужан да учини вероватним да постоји озбиљна могућност да одавање информације може довести до наступања наведених последица. Према томе, обавеза је државе да обавештава своје грађане о свим информацијама које су за те грађане битне, осим уколико би тим обавештавањем могло да дође до наступања велике штете по појединце или друштво.
На неки начин, у овој области постоји тзв. „сукоб“ два основна људска права, право на приватност и право на обавештеност. Врло је тешко рећи када наше право на приватност угрожава право на обавештеност и која је то граница која се не сме прећи, када се туђа приватност не сме нарушити чак и онда када је то важно за друштво у целини. Танка је линија по којој се иде у разграничењу ових права, а то разграничење је не само правно питање, већ и питање личног и колективног морала, правде и правичности.
Повереник за информације од јавног значаја
Институт повереника за информације од јавног значаја је релативно нова тековина модерних демократских земаља. До институционалног успостављања у свету, „заштитници“ права на обавештеност пре свега су били медији, под условом да је постојала слобода медија. Закон о слободном приступу јавним информацијама је установио Повереника за приступ информацијама од јавног значаја као посебан државни орган, самосталан и независан од утицаја законодавне и извршне власти, који обезбеђује примену права на обавештеност, с једне стране, али и надзире поступање органа јавних власти у поступкупримене права на обавештеност.
Повереника за информације од јавног значаја бира Народна скупштина на предлог скупштинског Одбора за информисање. Повереник је изабран када за њега/њу гласа већина од укупног броја народних посланика. Повереник се бира на период од седам година и може бити биран на исту функцију још једном. Повереник мора бити дипломирани правник, са најмање 10 година радног искуства у струци и не сме бити запослен ни у једном другом државном органу или политичкој странци.
Повереник ужива имунитет за изнето мишљење или дат предлог, исто као и судије, и не може бити притворен без одобрења Народне скупштине.
Повереник мора бити ослобођен утицаја политике и законодавне и извршне власти, тако да ни један државни орган или лице не сме утицати на рад Повереника давањем налога.
Одлуке Повереника могу бити оспораване само у судском поступку, па тако се против одлука Повереника може покренути управни спор.
Поступак прибављања информације од јавног значаја
Поступак ради прибављања информација од јавног значаја започиње када лице поднесе захтев за остваривање права на приступ информацијама од јавног значаја.
Захтев се подноси писмено или усмено органу јавне власти који поседује информацију и мора да садржи назив органа јавне власти коме се подноси, име и презиме и адресу подносиоца захтева и што прецизнији опис информације која се тражи.
Орган јавне власти је дужан да, уколико поседује информацију, исту достави подносиоцу у року од 15 дана од пријема захтева. Тај рок се у нарочито оправданим случајевима може продужити на 40 дана. Уколико орган не поседује информацију, дужан је да о томе обавести подносиоца захтева и Повереника.
Уколико орган јавне власти одбије да да информацију, дужан је да у року од 15 дана од пријема захтева, донесе решење о одбијању које мора бити образложено. Против овог решења може се уложити жалба Поверенику. Жалба Поверенику може се такође поднети и када орган јавне власти не одговори на захтев у року од 15 дана, када одбије да копира документ који садржи тражену информацију или одбије да дозволи увид у документ који садржи информацију или на било који други начин отежава или онемогућава приступ јавним информацијама. Уколико је решење о одбијању захтева донето од стране Народне скупштине, председника Републике, Владе, Врховног суда Србије, Уставног суда и Републичког јавног тужиоца не може се изјавити жалба Поверенику, али се може повести судски поступак.
Повереник је дужан да у року од 30 дана од дана пријема жалбе донесе одлуку. Повереник може одбацити жалбу (из формалних разлога), одбити жалбу (ако није основана) и усвојити жалбу и наложити органу јавне власти да достави тражену информацију. Против одлука Повереника може се повести судски поступак, односно може се тужбом покренути управни спор.
Унапређивање јавности рада органа јавне власти
Поступак тражење информација од јавног значаја може се посматрати као деловање у појединачним случајевима, када тражилац информације зна да је неки орган јавне власти нешто већ урадио и да о томе постоји податак. То значи да је то појединачна мера у тачно одређеном случају.
Закон о слободном приступу информацијама од јавног значаја предвидео је и одређене опште мере како би се јавност рада органа јавне власти унапредила. Међу те опште мере спадају:
1.	обавеза објављивања информатора о раду органа јавне власти најмање једном годишње,
2.	одређивање запосленог који ће бити задужен за давање информација од јавног значаја и обавезна заштита тог запосленог у смислу да не сме трпети негативне последице од стране послодавца уколико даје информације од јавног значаја,
3.	одржавање тзв носача информација (одржавање уредне и приступачне папирне или електронске датотеке или писарнице и архиве),
4.	државни органи су дужни да једном годишње, до 20. јануара, поднесу Поверенику извештај о броју поднетих захтева, броју потпуно или делимично усвојених захтева, као и о броју одбачених и одбијених захтева, као и броју и садржини жалби против решења којима се одбацује или одбија захтев,
5.	Повереник једном годишње подноси Извештај Народној скупштини којим обавештава Народну скупштину и јавност о томе на који начин органи јавне власти поштују своју обавезу давања информација од јавног значаја,
6.	Повереник може покренути поступак пред Уставним судом уколико општи акт који донесе орган јавне власти није у складу са Уставом и законом.

Као казнену меру Закон о слободном приступу информацијама од општег значаја предвиђа прекршајну одговорност како против руководиоца органа јавне власти, тако и против самог органа јавне власти.
Заштита података о личности
Појам података о личности
Заштита података о личности је новина у правној теорији п пракси. Потреба да се заштите подаци о човеку јавља се са могућношћу других лица да до таквих података неовлашћено дођу лако и брзо. Коришћење компјутера и интернета, електронске комуникације, мобилне телефоније и сл. довело је до тога да наши лични подаци постају лако доступни свима. Државни органи прикупљају податке о нама због различитих евиденција, банке због пословања, предузећа због маркетинга. До скоро само у сфери фикције, крађа идентитета постаје реална опасност за сваког од нас. Као и увек у историји човечанства, научни и технолошки напредак доноси нове опасности. Тако се јавила потреба да се подаци о личности заштите законом, и то не само подаци које прикупљајупословни субјекти, него и подаци које прикупља држава. Разлози заштите су вишеструки, пре свега то је заштита права на приватност и заштита живота и имовине људи, али и очување слобода и права сваког појединца од саме државе. Већина савремених држава усвојила је прописе којима се штите подаци о грађанима како од других људи, тако и од саме државе. Према томе појам податка о личности, у смислу правне заштите је врло широко дефинисан, и представља сваки податак која се односи на било коју информацију о човеку – физичком лицу. У колоквијалном речнику, ово су тзв. приватни подаци о било ком човеку.
Заштита права на приватност – заштита података о личности је основно људско право гарантовано Уставом. Чланом 42. Устава Републике Србије гарантује се заштита података о личности, док се прикупљање, држање, обрада и коришћење података уређује законом. Устав предвиђа кажњавање у случајевима када се податак о личности употребљава изван сврхе за коју су подаци прикупљени, осим када се ради о кривичним стварима или безбедности Републике. У случајевима злоупотребе података о личности обезбеђена је судска заштита. Даља разрада уставне гаранције обезбеђена је Законом о заштити података о личности који је први пут донет 2008. године, с тим да је нови Закон о заштити података о личности донет 2018. године.
Да би се неки податак о човеку сматрао податком о личности којим се бави законодавац, потребно је да је тај податак обрађен, односно прикупљен од стране неког другог лица. Значи да је потребно да се испуне одређени основни услови да би се нека информација о неком човеку сматрала као податак о личности који ужива правну заштиту. Као прво, податак мора бити такав да се на основу њега може одредити о коме се ради (податак је тачна адреса неког лица, нпр. „та особа живи у улици XX, број XX, спрат XX, стан XX“; није податак ако стоји „та особа живи на Новом Београду“). Као друго, лице које прикупља податке, те податке прикупља ради вођења неких евиденција, а не за личне потребе (подаци до којих се долази у приватном разговору не сматрају се подаци о личности у смислу уставом гарантоване заштите, евентуална злоупотреба приватних података третирана је материјом кривичног права или грађанског права – накнадом штете).
Имајући у виду чињеницу да се област заштите права на приватност и област права на обавештеност међусобно „сударају“, односно применом инструмената заштите права на обавештеност може доћи до угрожавања или чак кршења права на приватност, законом је прописано да послове заштите података о личности обавља Повереник за информације од јавног значаја и заштиту података о личности. Законодавац је закључио да исти орган треба да води с једне стране, заштиту приватних података и заштиту права на обавештеност, а како би се направио најисправнији могући баланс између ових права.
Прикупљање и обрада података о личности
Прикупљање података
Прикупљање података о личности је радња другог лица које прикупља информације о физичким лицима, појединцима у различите сврхе, најчешће ради вођења службених евиденција.
Прикупљање пре свега врше органи управе који су законом овлашћени за њихово прикупљање, односно за вођење службених евиденција (министарство унутрашњих послова, матичне службе и сл.). Податке могу прикупљати и друга лица ако им закон то дозвољава (нпр. уговором између банке и клијента даје се сагласност банци да обрађује податке, тако да је ово уговорни однос за који је потребна сагласност лица које даје податке), које Закон назива именом „руковалац“. Руковалац је физичко или правно лице, односно орган власти који одређује сврху и начин обраде података. У том смислу, у поступку прикупљања података који се води ради издавања личне карте, руковалац је Министарство унутрашњих послова.
Прикупљање података може бити без пристанка лица (због националне и јавне безбедности, одбране земље, у кривичним стварима, ради заштите економских и финансијских интереса, заштите здравља и морала, заштите људских права и слобода и заштите јавног интереса) или са пристанком.
Подаци се прикупљају директно од лица на које се односе или од органа управе који воде евиденције по службеној дужности. Подаци су могу прикупљати и од другог лица (не оног на кога се односе) уколико су испуњене одређене законске претпоставке (уговорна сагласност, законска обавеза, заштита животно важних интереса, и др.).
Обрада података
Под обрадом података подразумева се свака радња или скуп радњи које се врше аутоматизовано или неаутоматизовано са подацима о личности или њиховим скуповима, као што су прикупљање, бележење, разврставање, груписање, односно структурисање, похрањивање, уподобљавање или мењање, откривање, увид, употреба, откривање преносом, односно достављањем, умножавање, ширење или на други начин чињење доступним, упоређивање, ограничавање, брисање или уништавање. Једноставније речено, обрада података представља било коју радњу које неко предузме и на тај начин прикупи податке о другом лицу, те податке обрађује и доставља трећим лицима.
Уколико је неки приватни податак већ објављен у јавности, односно уколико је лице на кога се податак односи само објавило податак о себи или уколико се ради о члановима недобитних организација,одн. удружења, а ти чланови дају писану сагласност, неће се тај податак сматрати као податком о личности за који постоји законска заштита.
Сврха обраде података мора бити унапред позната лицу чији се подаци обрађују, осим у случајевима обраде у посебне сврхе коју врше надлежни органи у сврхе спречавања, истраге и откривања кривичних дела, гоњења учинилаца кривичних дела или извршења кривичних санкција, укључујући спречавања и заштиту од претњи јавној и националној безбедности.
Обрада података није дозвољена ако лице није дало пристанак, ако је такав пристанак потребан или уколико се врши у сврху различиту од оне која је законом одређена.
Из наведеног следи да постоје два начина прикупљања и обраде (у коју улази и коришћење) са и без пристанка лица. Са пристанком подразумева да је та особа на то пристала, али да је била свесна сврхе за коју ће подаци бити коришћени. Без пристанка је прикупљање и обрада од стране органа власти ради вршења послова из надлежности тих органа, а ради заштите најважнијих интереса свих грађана, друштва и државе. Према томе, ни држава није слободна да по својој вољи прикупља податке о грађанима, уколико то они не знају и на то нису пристали или су обманути у вези са сврхом прикупљања података.
Нарочито осетљиви подаци су подаци који се односе на националну припадност, расу, пол, језик, вероисповест, припадност политичкој страници или синдикату, здравствено стање, социјални статус, жртве насиља, осуду за кривично дело и сексуални живот. Ови подаци имају појачану законску заштиту, па је тако предвиђено да пристанак за обраду мора бити изричит, а обрада је битна због важних интереса грађана, друштва и државе.
Права лица и заштита права лица чији се подаци прикупљају и обрађују
Права лица
Лице о коме се подаци обрађују има право да потпуно и истинито буде обавештен о свим постојећим и могућим догађајима који су везани за прикупљање и обраду података о њему/њој (који подаци се обрађују, ко је руковалац подацима, ко је обрађивач података, који је извор података, сврха обраде, ко има увид у податке, који се подаци преносе даље и коме, и др.).
Лице има право да захтева од органа који обрађује податке да му омогући увид у прикупљене и обрађене податке. Уколико открије да неки подаци нису исправни или су лажни, лице има право да од тог органа тражи исправку, допуну, ажурирање или брисање податка.
Лице има право и да захтева да се обрада његових података ограничи ако оспорава тачност тих података, ако је обрада незаконита, ако руковалац података више нису потребни подаци или је поднет приговор. Лице има право да захтева копију података која се односи на то лице.
У случајевима посебне обраде, одн. обраде у посебне сврхе, права лица су сужена у односу на редовну обраду, што је можда разумљиво с обзиром да се ради о кривичним стварима и заштити националних интереса. Држава је дужна води рачуна да у овим случајевима не дође до злоупотребе, тако да се појмови као што су „национални интерес“ морају уско тумачити.
Поступак заштите
Поступак заштите покреће лице на које се подаци односе и које има право да у сваком тренутку поднесе руковаоцу приговор на обраду његових података о личности. О сваком захтеву руковалац је дужан да одговори у року не дужем од 30 дана од дана пријема захтева, а дужан је и да обавести странку о праву на подношење притужбе Поверенику, односно тужбе суду.
Лице које сматра да је обрада података о његовој личности извршена супротно закону има право да поднесе притужбу Поверенику. Против одлуке Повереника може се тужбом покренути управни спор пред Управним судом, у року од 30 дана од дана пријема одлуке Повереника. У случају да Повереник у року од 60 дана не поступи по поднетој притужби, може се непосредно покренути управни спор. Може се приметити да поступак заштите података о личности пред руковаоцем и Повереником није ограничен великим бројем преклузивних рокова, односно, рокова чијим пропуштањем се губи одређено право, што представља добро решење, јер право на заштиту личних података се не губи протеком неког времена. Док год податак постоји у нечијој „туђој евиденцији“, лице на које се тај податак односи можетражити законску заштиту.
Заштита личности у медијима
Уколико новинари или други медији желе да објаве неки приватни податак, они морају тражити сагласност лица на који се податак односи. Заштита права на приватност уређена је и Законом о јавном информисању и медијима, којим се, такође, предвиђа да је за објављивање приватних података потребна сагласност лица, осим уколико то лице није већ јавно објавило информацију о себи, уколико се ради о личности, појави или догађају од интереса за јавност, посебно ако се односи на носиоца јавне или политичке функције, а објављивање информације је у интересу националне безбедности, јавне сигурности илиекономске добробити земље, ако је лице својим јавним изјавама, односно понашањем у приватном, породичном или професионалном животу привукло пажњу јавности и на тај начин дало повода за објављивање информације, односно записа; ако је информација саопштена, односно ако је запис начињен у јавној скупштинској расправи или у јавној расправи у неком скупштинском телу или на неком јавном скупу отвореном за јавност.
Правна заштита личности у поступку када се подаци објављују од стране медија регулисана је Законом о јавном информисању и медијима, па тако се предвиђа право лица да тражи објављивање одговора или исправке објављене информације, као и могућност плаћања судских пенала и обавезног објављивања одговора или исправке у случају одбијања објављивања одговора или исправке.
Поступак пред Повереником за информације од јавног значаја и заштиту података о личности
Поступак пред Повереником може бити у два случаја:
1.	Одбијање обавештавања, увида и копирања података - Уколико орган који обрађује податке решењем одбије захтев странке да изда обавештење, односно омогући увид и копирање података, или уколико орган не поступи по захтеву у року од 15, односно 30 дана, странка има право жалбе коју подноси Поверенику.
2.	Орган не прикупља и обрађује податке -Уколико орган власти не обрађује податке које странка тражи, дужан је да примљени захтев проследи Поверенику који ће захтев доставити органу који обрађује податке и наложиће му да одлучи о захтеву у року од 15 дана за давање обавештења, односно 30 дана за омогућавање увида или копирање.

Ако орган коме је Повереник наложио одлучивање по захтеву у року не реши или одбије захтев, против овог непоступања или решења о одбацивању или одбијању захтева странка има право жалбе Поверенику.
У оба случаја Повереник доноси одлуку по жалби најкасније у року од 30 дана од подношења жалбе. Повереник може жалбу одбити и потврдити решење органа власти или може утврдити да је жалба основана и наложити органу да у одређеном року поступи по захтеву странке. Против одлуке Повереника може се покренути управни спор.
У области заштите приватности, Повереник има и друге надлежности, као што су: мишљења у вези са успостављањем нових збирки података, одн. нових информационих технологија у обради, праћење примене мера заштите података и унапређење заштите података, указивање на злоупотребу прикупљених података, вођење Централног регистра свих збирки података које воде органи власти.
Заштитник грађана
Појам Заштитника грађана
Заштитник грађана је институција која је задужена да штити права грађана контролом извршне власти. Контролу извршне власти у парламентарном систему врши парламент, али у модерним државама уочена је потреба да извршну власт, а нарочито органе државне управе, тзв. Администрацију, мора контролисати и орган независан од политичких утицаја.
Заштитник грађана или омбудсман први пут је званично уведен у Шведској, 1809. године, и главна улога му је била да контролише краља и владу у поштовању и извршавању закона. Назив„омбудсман“ потиче из шведског језика и значи „особа која има слуха за народ“.
Заштитник грађана постоји у већини модерних демократија, а може бити колегијални орган или појединац.
У Србији Заштитник грађана је уставна категорија и Устав дефинише Заштитника као независан државни орган који штити права грађана и контролише рад органа државне управе, органа надлежног за правну заштиту имовинских права и интереса Републике Србије, као и других органа и организација, предузећа и установа којима су поверена јавна овлашћења. Заштитник грађана није овлашћен да контролише рад Народне скупштине, председника Републике, Владе, Уставног суда, судова и јавних тужилаштава. Устав, такође предвиђа обавезу доношења закона о Заштитнику грађана. У том смислу, 2005. године донет је Закон о заштитнику грађана.
Положај Заштитника грађана
Заштитника грађана бира Народна скупштина већином гласова свих народних посланика, на предлог Одбора Народне скупштине за уставна питања. Све посланичке групе у Народној скупштини имају право да предложе кандидата Одбору за уставна питања. Након избора, Заштитник полаже заклетву пред Народном скупштином.
Услови за избор Заштитника грађана су:
1.	да је дипломирани правник;
2.	да има најмање десет година искуства на правним пословима који су од значаја за обављање послова из надлежности Заштитника грађана;
3.	да поседује високе моралне и стручне квалитете; и
4.	да има запажено искуство у заштити права грађана.

Заштитник грађана не сме бити члан политичке странке или организације, нити сме вршити било коју другу функцију.Заштитник грађана ужива имунитет као и народни посланици (колоквијално речено ужива посланички имунитет).
Политичко деловање Заштитника грађана није дозвољено, па је самим Законом предвиђено да не сме давати изјаве политичке природе. Заштитник грађана је независан, самосталан државни орган, што значи да ни један други државни орган не може давати упутства и вршити надзор над радом Заштитника. Заштитник одговара за свој рад само Народној скупштини и то на тај начин што једном годишње подноси Извештај о раду Народној скупштини. Овај извештај је не само начин одговорности Заштитника према Народној скупштини, већ и обавештавање Народне скупштине о поштовању људских права од странеоргана управе.
Заштитник грађана има четири заменика који имају исти положај као и сам Заштитник.
Надлежности Заштитника грађана
Заштитник грађана контролише поштовање људских права на следеће начине:
1.	покретање и вођење поступка против органа управе учињене актима, радњама или нечињењем органа управе, ако се ради о повреди републичких закона, других прописа и општих аката,
2.	пружањем добрих услуга, посредовањем и давањем савета и мишљења о питањима из своје надлежности,
3.	извештавањем Народне скупштине и јавности о степену поштовања људских права,
4.	законодавном иницијативом, с обзиром да има право да Народној скупштини предлаже законе.

Значи да Заштитник грађана делује превентивно, али и казнено, уколико по спроведеном поступку утврди да је дошло до кршења људског права.
Према томе, надлежност Заштитника грађана је специфична како у односу на надзор и контролу органа управе од стране Народне скупштине (Народна скупштина нема директних овлашћења над органима државне управе), тако и на деловање органа кривичног гоњења и судова који делују само када се ради о кривичном делу, а Заштитник делује и када акт или радња нису кривично дело, а дошло је до повреде или угрожавања људског права.
Надлежност Заштитника је ограничена на рад републичких органа управе, односно не односи се на рад Народне скупштине, председника Републике, Владе, Уставног суда, као и судова и тужилаштава.
У односу на рад органа аутономне покрајине или органа локалне самоуправе – градова и општина, Заштитник грађана делује само у случајевима уколико ти органи немају свог заштитника грађана. Уколико постоји „локални омбудсман“, Заштитник ће притужбу проследити покрајини, односно локалној самоуправи.
Поступак заштите
Поступак заштите пред Заштитником грађана покреће се на основу захтева странке или по сопственој иницијативи. Треба приметити да Закон о заштитнику грађана не спомиње службену дужност за покретање поступка заштите, тако да је дискреционо право Заштитника за покретање поступка веома широко. То значи да он може, али не мора покренути поступак чак и када је евидентно да је дошло до кршења људског права.
Право да покрене поступак пред Заштитником има свако, без обзира на то да ли је грађанин Србије или не, ко сматра да му је актом или радњом, односно нечињењем органа управе повређено право. Да би странка могла да покрене поступак, потребно је да је претходно исцрпила сва правна средства (поднела жалбу или тужбу суду). Уколико странка није исцрпила могућа правна средства, Заштитник грађана ће је упутити да то уради. У изузетним случајевима, могуће је да поступак буде покренут и без обзира на чињеницу да ли су исцрпљена расположива правна средства уколико би у међувремену дошло до ненадокнадиве штете или би били прекршени принципи добре управе, односно дошло до неетичког и непрофесионалног понашања управе према грађанима.
Притужба, којом се покреће поступак може бити писана или усмена, а рок за подношење је једна година од када је акт донет, радња извршена или од када је требало бити извршена, а није.
Уколико у поступку утврди да је дошло до повреде права, Заштитник грађана доноси препоруку органу управе да уклони утврђени недостатак. Орган управе је дужан да у року од 60 дана од добијања препоруке уклони недостатак и о томе обавести Заштитника. Уколико орган не поступи по препоруци, Заштитник грађана ће о томе обавестити Народну скупштину и јавност, а може и да препоручи утврђивање одговорности руководиоца органа управе.
Забрана дискриминације
Забрана дискриминације је као опште прихваћено, цивилизацијско начело у правном систему Србије садржано у начелима Устава, а затим у уставним одредбама о људским и мањинским правима.
Чланом 21. Устава прописано је да су сви једнаки пред Уставом и законом и да свако има право на једнаку законску заштиту, без дискриминације. Истим чланом забрањује се свака дискриминација, непосредна или посредна, по било ком основу, а нарочито по основу расе, пола, националне припадности, друштвеног порекла, рођења, вероисповести, политичког и другог уверења, имовног стања, културе, језика, старости и психичког или физичког инвалидитета.
Законом о забрани дискриминације детаљније су уређена питања везана за забрану дискриминације, поступци заштите од дискриминације и установљен је Повереник за заштиту равноправности, као самосталан и независан државни орган.
Појам и облици дискриминације
Дискриминација постоји када се прави разлика међу људима због личних својстава која ти људи имају. Дискриминација је свако неоправдано прављење разлике или неједнако поступање или пропуштање поступања према другим лицима зато што су припадници друге расе, имају другачију боју коже, имају другачија политичка или друга уверења, говоре други језик, другог су имовног стања, друштвеног порекла, културе, старости, националне припадности, вероисповести.
Дискриминацију можемо поделити на седам облика: непосредну дискриминацију, посредну дискриминацију, повреду начела једнаких права и обавеза, позивање на одговорност, удруживање ради вршења дискриминације, говор мржње и узнемиравање и понижавајуће поступање.
Непосредна дискриминација постоји ако се лице или група лица, због његовог, односно њиховог личног својства, у истој или сличној ситуацији, било којим актом, радњом или пропуштањем, стављају или су стављени у неповољнији положај или би могли бити стављени у неповољнији положај.
Посредна дискриминација постоји ако се лице или група лица, због његовог односно њиховог личног својства, ставља у неповољнији положај актом, радњом или пропуштањем које је привидно засновано на начелу једнакости и забране дискриминације, осим ако је то оправдано законитим циљем, а средстава за постизање тог циља су примерена и нужна.
Повреда начела једнаких права и обавеза, као облик дискриминације постоји ако се лицу или групи лица због његовог односно њиховог личног својства, неоправдано ускраћују права и слободе или намећу обавезе које се у истој или сличној ситуацији не ускраћују или не намећу другом лицу или групи лица, ако су циљ или последице предузетих мера неоправдани, као и ако не постоји сразмера између предузетих мера и циља који се овим мерама остварују.
Забрана позивања на одговорност јесте облик дискриминације који постоји ако се према лицу или групи лица неоправдано поступа лошије него што се поступа или би се поступало према другима, искључиво или углавном због тога што су тражили, односно намеравају да траже заштиту од дискриминације или због тога што су понудили или намеравају да понуде доказе о дискриминаторском поступању.
Удруживање ради вршења дискриминације, односно деловање организације или група усмерено на кршење уставом, правилима међународног права и законом зајамчених слобода и права или на изазивање националне, расне, верске и друге мржње, раздора или нетрпељивости.
Говор мржње је облик дискриминације под којим се подразумева изражавање идеја, информација и мишљења којима се подстиче дискриминација, мржња или насиље против лица или групе лица због њиховог личног својства у јавним гласилима и другим публикацијама, на скуповима и местима доступним јавности, исписивањем и приказивањем порука и симбола мржње и на други начин, који је као такав забрањен.
Узнемиравање и понижавајуће поступање у случајевима када оно има за циљ или представља повреду достојанства лица или групе лица на основу њиховог личног својства, а нарочито ако се тиме ствара страх или непријатељско, понижавајуће и увредљиво окружење.
Ових седам облика дискриминације спадају у тзв. општу дискриминацију, што значи да прављење разлике врши било које лице (особа која врши дискриминаторске радње може бити било која особа), а дискриминацијом је угрожено било које лице (особе које су дискриминисане не припадају тачно одређеним угроженим групама).
Посебна дискриминација постоји када је субјекат који врши разлику тачно одређен, када се у тачно одређеној области живота врши разлика или када се разлика врши према одређеној групи људи. У том смислу, издвајају се следећи случајеви посебне дискриминације:
1.	дискриминација пред органима власти – када службено лице прави дискриминаторске разлике;
2.	дискриминација у области рада;
3.	дискриминација у области пружања јавних услуга (нпр. одбијање пружање лекарске помоћи) и коришћењу јавних објеката и површина (нпр. забрана уласка у парк деце друге расе);
4.	верска дискриминација;
5.	дискриминација у области образовања и стручног оспособљавања (ускраћивање права на школовање);
6.	дискриминација на основу пола;
7.	дискриминација на основу сексуалне оријентације;
8.	дискриминација деце;
9.	дискриминација на основу старосног доба (пре свега стари);
10.	дискриминација националних мањина;
11.	дискриминација због политичке или синдикалне припадности;
12.	дискриминација особа са инвалидитетом;
13.	дискриминација с обзиром на здравствено стање.

Повереник за заштиту равноправности
Повереника за заштиту равноправности бира Народна скупштина већином гласова свих народних посланика, на предлог одбора надлежног за уставна питања, на период од пет година. Свака посланичка група у Народној скупштини има право да Одбору предложи кандидата за Повереника.
Да би кандидат био изабран за Повереника мора да испуњава следеће услове: (1) да је дипломирани правник; (2) да има најмање десет година искуства на правним пословима у области заштите људских права и (3) да поседује високе моралне и стручне квалитете. Повереник не може да обавља другу јавну или политичку функцију, нити професионалну делатност.
Надлежности Повереника за заштиту равноправности су, као и код Заштитника грађана казнене, превентивне и надзорне.
У оквиру казненог дела, Повереник прима и разматра притужбе због повреде одредаба Закона и даје мишљење и препоруке у конкретним случајевима и изриче мере; подносиоцу притужбе пружа информације о његовом праву и могућности судског или другог поступка заштите, односно препоручује поступак мирења; подноси тужбу због повреде права, у своје име а уз сагласност и за рачун дискриминисаног лица, уколико поступак пред судом, по истој ствари није већ покренут или правноснажно окончан; подноси прекршајне пријаве због повреде права из овог закона;
У оквиру превентивних и надзорних надлежности, Повереник подноси годишњи извештај Народној скупштини о стању у области заштите равноправности; упозорава јавност на најчешће, типичне и тешке случајеве дискриминације; прати спровођење закона и других прописа, иницира доношење или измену прописа ради спровођења и унапређивања заштите од дискриминације и даје мишљење о одредбама нацрта закона и других прописа који се тичу забране дискриминације; успоставља и одржава сарадњу са органима надлежним за остваривање равноправности и заштиту људских права на територији аутономне покрајине и локалне самоуправе и препоручује органима јавне власти и другим лицима мере за остваривање равноправности.
Поступак заштите од дискриминације
Поступак пред Повереником за заштиту равноправности
Лице које сматра да је претрпело дискриминацију може у писменом облику поднети Поверенику притужбу, или изузетно, усмено назаписник. Уз притужбу се подносе и докази о претрпљеном акту дискриминације. Притужба се затим доставља лицу против кога је поднета, у року од 15 дана од пријема тужбе. Повереник поступа по притужби уколико поступак пред судом по истој ствари није већ покренут или правноснажно окончан. Повереник неће поступити по притужби ако је очигледно да нема повреде права на који подносилац указује, ако је у истој ствари већ поступао а нису понуђени нови докази, као и ако утврди да је због протока времена од учињене повреде, немогуће постићи сврху поступања. По пријему притужбе Повереник утврђује чињенично стање увидом у документа и узимањем изјаве од подносиоца притужбе, лица против којег је притужба поднета, као и од других лица.
Лице против кога је притужба поднета може се изјаснити о наводима притужбе у року од 15 дана од дана њеног пријема. Повереник затим, предлаже поступак мирења, у складу са законом којим се уређује поступак медијације, пре предузимања других радњи у поступку.
По спроведеном поступку, Повереник даје мишљење о томе да ли је дошло до повреде одредаба овог закона и у року од 90 дана од дана подношења притужбе, и о томе обавештава подносиоца и лице против кога је притужба поднета. Уз мишљење, Повереник препоручује лицу против кога је поднета притужба начин отклањања повреде права. Лице коме је препорука упућена дужно је да поступи по препоруци и отклони повреду права у року од 30 дана од дана пријема препоруке, као и да о томе обавести Повереника.
Ако лице коме је препорука упућена не поступи по препоруци, односно не отклони повреду права, Повереник му изриче опомену. Ако ни после изрицања опомене, такво лице у року од 30 дана од дана изрицања опомене то не учини, Повереник ће известити јавност.
Судски поступак
Закон о заштити од дискриминације уводи посебна правила парничног поступка за заштиту од дискриминације. Свако ко сматра да је повређен дискриминаторским поступањем има право да поднесе тужбу суду. Тужбом се може тражити: забрана извршења радње од које прети дискриминација, забрана даљег вршења радње дискриминације, односно забрана понављања радње дискриминације, утврђивање да је тужени дискриминаторски поступао према тужиоцу или другоме, извршење радње ради уклањања последица дискриминаторског поступања, накнада материјалне и нематеријалне штете; објављивање пресуде донете поводом неке од тужби из овог закона. Тужилац може захтевати да суд привременом мером спречи дискриминаторско поступање ради отклањања опасности од насиља или веће ненадокнадиве штете. Законом је предвиђено да терет доказивања да није билодискриминације лежи на туженом, што је изузетак од општег правила да терет доказивања лежи на тужиоцу. Изузетак од општих начела парнице је и у томе да ако суд утврди да је извршена радња непосредне дискриминације или је то међу странкама неспорно, тужени се не може ослободити одговорности доказивањем да није крив. За разлику од грађанских тужби, тужилац у овом поступку може бити и Повереник за заштиту равноправности и организација која се бави заштитом људских права, па они не морају доказивати правни интерес да би покренули судски поступак.
Политика једнаких могућности
Појам политике једнаких могућности и дискриминације засноване на полу
Политика једнаких могућности је правно и институционално стварање друштвеног окружења у којима не постоји разлика између жена и мушкараца у учествовању у свим битним друштвеним процесима. То значи, с једне стране, постојање правних норми које забрањују разлику (одредбе Закона о раду којим се забрањује дискриминација), постојање правних норми које намећу неку обавезу (Закон о избору народних посланика – обавеза да на листи кандидата за народне посланике буде 30% мање заступљеног пола) или постојање правих норми које путем давања одређених права једном полу осигуравају постојање равноправности (посебна радна права жена у вези трудничког и породиљског одсуства). С друге стране, пуко постојање правних норми није довољно да би се осигурала политика једнаких могућности. Држава мора и институционалним путем, образовањем нових или реорганизацијом постојећих институција створити и механизам како би се правне норме које гарантују равноправност заиста и примењивале.
Дискриминација као општи појам представља свако неоправдано прављење разлике међу људима због њихових личних својстава (раса, пол, језик, националност и др.). Дискриминација може бити активна, извршена чињењем – прављење разлике и неједнако поступање или пасивна, извршена нечињењем – пропуштање поступања. Дискриминација заснована на полу представља прављење разлике између жена и мушкараца, тако да се као последица јавља неједнаки друштвени положај једног од та два пола, односно неједнаки и неповољнији друштвени положај жена у односу на мушкарце.
Највећи изазов у постизању равноправности и примени политике једнаких могућности није ни правне, нити институционалне, већ друштвене природе и зависи од друштвеног схватања улоге и положаја жена и мушкараца. Законско или институционално наметање једнакихмогућности неће довести до жељеног резултата, уколико их не прати велика друштвена активност усмерена ка промени друштвене свести која, у већини друштава жену виду као „мање значајног“ припадника друштва. Правни и институционални оквир су, међутим, веома важан корак да би се колективна свест мењала, тако да су у неким друштвима закони почетак, а не окончање стварања политике једнаких могућности. У теорији постоје различита мишљења о томе у коликој мери држава и право треба да улазе у сферу односа међу половима. Традиционалисти сматрају да ови односи не треба да буду ствар правне регулативе или мешања државе (брак и односи међу половима су приватне ствари у којима други, тј. држава немају шта да траже), док заговорници идеје„социјалне државе“ сматрају да је регулација неопходна и у овој области, а како би се уредили сви они друштвени односи (не само економски) које утичу на статус појединца, односно задирање државе и права у„приватност“ сматра се оправданим како би се побољшао положај појединца.
Државне гаранција једнакости полова, за разлику од државне гаранције једнакости свих грађана врло је млада идеја у уставном развоја држава. Чак и у оним државама чији устави познају равноправност полова, мали је број оних у којима је у у правном систему у потпуности примењено начело полне једнакости.
Устав Републике Србије пре свега гарантује равноправност полова, али иде и корак даље, па у истом члану у коме се гарантује равноправност наводи и обавезу државе да развија политику једнаких могућности.48 У том смислу, Устав Србије поред заштите подразумева и активну улогу државе ради стварања социјалног окружења у коме жене и мушкарци имају једнаке могућности у свим областима живота (образовање, запошљавање и рад, социјална сигурност, и др.). Другачије речено, држава примењује методе принуде и репресије забрањујући или кажњавајући дискриминацију, али и методе непринудног, афирмативног карактера стварањем повољнијег окружења за једнак третман жена и мушкараца.
Примена политике једнаких могућности
Разрада уставног начела гаранције равноправности и политике једнаких могућности садржана је у Закону о равноправности полова из 2009. године. Закон о равноправности полова уређује три основна правца деловања у стварању политике једнаких могућности који су:
1.	пуно и једнако остваривање права и обавеза свих лица без обзира на пол;
2.	предузимање посебних мера за спречавање и отклањање дискриминације засноване на полу и роду;
3.	поступак правне заштите лица изложених дискриминацији засноване на полу и роду.

Дискриминација, у смислу овог Закона, ужи је појам дискриминације у односу на дискриминацију којом се бави Закон о забрани дискриминације. Дискриминација заснована на полу и роду представља прављење разлике или неједнако поступање, односно пропуштање поступања усмерено према припадницима мушког или женског пола и рода. Да би нека радња или пропуштање радње било радња дискриминације, потребно је да је циљ те радње или последица те радње таква да се неком лицу отежа, угрози, онемогући или негира признање, уживање или остваривање људских права и слобода у свим областима друштвеног живога. Према томе, да би неко понашање, пасивно или активно, било дискриминација, није потребно да такво понашање буде свесно, већ је могуће да буде и без дискриминаторске намере, али да је довело до дискриминаторских последица. Закон познаје непосредну и посредну дискриминацију. Непосредна дискриминација је када се грубо крши једнакост, без околишања или заклањања иза неких правних аката. Посредна дискриминација је када је кршење једнакости мање уочљиво и заклања се испод привидног постојања једнакости. Непосредна дискриминација постоји када, на пример, прописи о раду уопште не садрже одредбе којима се забрањује дискриминација на раду, а посредна када прописи о раду садрже одредбе којима се забрањује дискриминација, али не садрже одредбе о заштити трудница на раду. На тај начин законодавац привидно штити жене, али жене које желе да рађају немају заштиту на послу, па тако посредно долази до дискриминације.
Држава као послодавац и регулатор
Закон о равноправности полова уводи троструке обавезе државе. Прво су обавезе државе као послодавца (државни органи, јавне установе). У том смислу, послодавац – држава је дужан да запосленима омогући једнаки третман у вези са остваривањем права из радног односа и по основу рада. Послодавац је дужан да води евиденцију о полној структури запослених, а онај који има више од 50 запослених дужан је да усвоји план мера за отклањање или ублажавање неравномерне заступљености полова за сваку календарску годину, као и да сачини годишњи извештај о спровођењу тог плана и достави га министарству надлежном за послове равноправности полова. Забрањује се прављење разлике по полу приликом запошљавања, распоређивања на радна места и напредовања на послу. Послодавац је дужан да свима исплати једнаку зараду за исти рад или рад једнаке вредности, безобзира на пол. Забрањује се узнемиравање, сексуално узнемиравање и сексуално уцењивање на послу. Свим запосленима мора се омогућити једнак приступ стручном усавршавању и обуци.
Друга врста обавеза су надзорног карактера. Држава образује орган државне управе – министарство који се бави равноправношћу полова, па тако у постојећем систему државне управе овом облашћу се бави Министарство за рад, запошљавање, борачка и социјална питања. У Закону о равноправности полова предвиђено је да надзор над применом врши министарство надлежно за послове равноправности. Прописане су казнене одредбе за случајеве тежег кршења равноправности, односно дискриминације, односно могу се изрећи новчане и прекршајне казне. За разлику од ових казнених мера које се примењују када се одређени догађај кршења равноправности већ десио, Закон предвиђа и мере праћења стања у овој области, као што су обавеза министарства надлежног за послове равноправности да једном годишње Влади поднесе извештај о стању у области равноправности полова, као и контролу послодаваца у припреми и извршењу плана за отклањање дискриминације.
Трећа врста обавеза су обавезе државе као регулатора друштвених односа. Држава је дужна да се стара о забрани дискриминације и политици једнаких могућности кроз:
1.	социјалну заштиту,
2.	здравствену заштиту,
3.	брак и породичне односе,
4.	образовање, спорт и културу,
5.	политички и јавни живот,
6.	посебну судску заштиту.

У области социјалне заштите Закон подразумева забрану дискриминације приликом остваривања било ког права из области социјалне заштите (накнада за време незапослености, нпр.), али и проактивне мере побољшања материјалног положаја самохраних и незапослених родитеља за које су локалне и републичке власти дужне да одвајају средства у својим буџетима.
Здравствена заштита подразумева забрану дискриминације приликом остваривања права на здравствену заштиту, као и проактивне мере посебне здравствене заштите жена у превенцији и раном откривању болести, заштиту у вези са планирањем породице, током трудноће, порођаја и материнства.
Закон изједначава брак и ванбрачну заједницу, а предвиђа и појачану помоћ у изградњи породице (планирање породице, број деце и сл.), као и указивање на значај заштите од насиља у породици.
Образовање, спорт и култура подразумевају више мера, као што су: забрана одбијања пријема у образовну установу заснована на полу, обавеза образовних установа да у оквиру наставних планова и програмаобезбеђује васпитање у области равноправности полова, али и обавезу да у органима управљања јавних служби мора бити најмање 30% представника мање заступљеног пола. Овакве обавезе односе се и на установе за активно бављење спортом, као и једнако финансијско третирање свих спортских удружења.
Политички и јавни живот подразумева учешће у раду политичких странака, политичких удружења и других облика организовања ради политичког рада, учешће у раду синдикалних организација, струковних удружења и других организација које дејствују у јавном животу. У ову област спада и бирачко право, активно и пасивно, тј. право да се бира и да се буде биран у органе републичке и локалне власти. Највећи искорак у овој области направљен је у Закону о избору народних посланика и Закону о локалним изборима који предвиђају обавезу предлагача кандидата за народне посланике, односно одборнике локалних скупштина да на листи кандидата мора бити заступљено најмање 30% мање заступљеног пола, тако да међу три кандидата један мора бити лице мање заступљеног пола. У случају да листа кандидата није овако сачињена, оваква листа не би била проглашена, односно предлагач – политичка странка, организација или група грађана не би могли да учествују на изборима. У област политичког и јавног живота спадају и учешће у извршним органима власти, где постоји обавеза државе да омогући политику једнаких могућности.
Судска заштита претпоставља посебан грађански судски поступак у случајевима дискриминације. Уколико неко лице сматра да му је повређено неко право дискриминаторским радњама, може покренути тужбу пред судом. Тужба се може поднети:
1.	ради утврђивања повреде извршене дискриминаторским понашањем,
2.	ради забране вршења радње од којих прети повреда,
3.	ради забране даљег предузимања, односно понављања дискриминаторских радњи,
4.	ради стављање ван снаге предмета којим је извршена дискриминација (нпр. новине, уџбеник или сл.),
5.	ради отклањања повреде и повраћаја у пређашње стање и
6.	ради накнаде материјалне и нематеријалне штете. 

За разлику од класичног парничног поступка, овај поступак могу покренути и друга лица, не само она која су погођена дискриминацијом, али само уз њихову сагласност. Поступак је хитан и бесплатан, не плаћају се судске таксе за покретање поступка. Терет доказивања је на туженом, односно уколико је тужилац учинио вероватним да је дошло до дискриминација (значи не мора да то докаже, већ само учини вероватним), тужени мора доказивати да није било дискриминације.



<h3>Систем државне управе</h3>

            <ol>
              <li>Извршна власт у Републици Србији.</li>
              <li>Положај Владе.</li>
              <li>Састав Владе и положај чланова Владе.</li>
              <li>Избор Владе – почетак и престанак мандата Владе.</li>
              <li>
                Уређење Владе – Кабинет председника Владе и Кабинет
                потпредседника Владе, савети председника Владе, Генерални
                секретаријат Владе, Службе Владе, радна тела Владе.
              </li>
              <li>Акти Владе.</li>
              <li>
                Однос Владе са Народном скупштином и председником Републике.
              </li>
              <li>Положај државне управе.</li>
              <li>Послови државне управе.</li>
              <li>Начела деловања органа државне управе.</li>
              <li>
                Уређење органа државне управе – врсте органа државне управе,
                образовање органа државне управе и руковођење у органима држа.
                управе.
              </li>
              <li>Унутрашње уређење органа државне управе.</li>
              <li>Прописи које доносе органи државне управе.</li>
              <li>Управни окрузи.</li>
              <li>Унутрашњи надзор.</li>
              <li>Управна инспекција.</li>
              <li>Инспекцијски надзор.</li>
              <li>Поверавање послова државне управе.</li>
              <li>Сукоб надлежност, решавање о жалби, изузеће.</li>
              <li>Однос органа државне управе са другим орган.</li>
              <li>Јавност рада и односи са грађанима.</li>
              <li>Службена употреба језика и писама.</li>
              <li>Електронска управа.</li>
              <li>Начела електронске управе.</li>
              <li>Портал еУправа.</li>
              <li>Плански систем Републике Србије.</li>
              <li>Јавне агенције.</li>
              <li>Заштитник грађана.</li>
              <li>Принципи добре управе.</li>
              <li>
                Повереник за информације од јавног значаја и заштиту података о
                личности.
              </li>
              <li>Слободан приступ информац. од јавног значаја.</li>
              <li>Заштита података о личности.</li>
              <li>Повереник за заштиту равноправности.</li>
              <li>Општа забрана дискриминације.</li>
              <li>Облици дискриминације.</li>
              <li>Посебни случајеви дискриминације.</li>
              <li>Политика једнаких могућности заснов. на полу.</li>
              <li>
                Агенција за борбу против корупције – надлежност и органи
                Агенције, сукоб интереса, поклони, пријављивање имовине, план
                интегритета, превенција корупције.
              </li>
              <li>
                Државна ревизорска институција – оснивање, правни положај,
                надлежност, организација и начин рада.
              </li>
            </ol>

          </section>
        </article>

    </main>

    <!-- footer -->
    <footer>
      @ copyright
      <a href="https://github.com/vladimirmaksimovic/" target="_blank"
        >Vladimir Maksimović</a
      >
    </footer>
  </body>
</html>

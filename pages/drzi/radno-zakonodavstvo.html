<!DOCTYPE html>
<html lang="en">
  <head>
    <meta charset="UTF-8" />
    <meta http-equiv="X-UA-Compatible" content="IE=edge" />
    <meta name="viewport" content="width=device-width, initial-scale=1.0" />
    <meta name="author" content="Vladimir Maksimović" />
    <!-- JS Script -->
    <script src="../../assets/js/main.js" defer></script>
    <!-- CSS Link -->
    <link rel="stylesheet" href="../../assets/css/style.css" />
    <title>lion_tamer</title>
  </head>

  <body>
    <!-- header-->
    <header id="page-top">
      <!-- main navbar -->
      <ul class="brand">
        <li>
          <a href="../../index.html" class="brand-link">Home</a>
        </li>
      </ul>
      <nav>
        <ul class="main-navbar">
          <!-- <li class="brand">
            <a href="../../index.html" class="brand-link">Home</a>
          </li> -->
          <li><a href="../about.html">About Me</a></li>
          <li><a href="./../school.html">School</a></li>
          <li>
            <a href="../reminder.html">Reminder &darr;</a>
            <ul class="reminder-nav">
              <li><a href="./book-keep-agency.html">Agencija</a></li>
              <li><a href="./school-dt.html">Dimitrije</a></li>
              <li><a href="./school-sm.html">Svetozar</a></li>
              <li><a href="#">Nemanja</a></li>
              <li><a href="./instructions.html">Uputstva</a></li>
            </ul>
          </li>
        </ul>
      </nav>
    </header>

    <!-- main -->
    <main>
      <!-- to top btn -->
      <button class="to-top-btn"><a href="#page-top">Up</a></button>

      <!-- content container -->
      <div class="content-container">
        <!-- side navbar -->
        <aside>
          <!-- search -->
          <!-- <input type="text" id="search" /> -->

          <!-- aide navbar links -->
          <ul>
            <li><a href="#kontni-ovir">Kontni okvir</a></li>
            <li><a href="#konta">Konta</a></li>
            <li><a href="#ulaz-materijala">Ulaz materijala</a></li>
            <li><a href="#knjizenje-blagajne">Blagajna</a></li>
            <li><a href="#knjizenje-ugovor-o-delu">Ugovor o delu</a></li>
            <li><a href="#invoitix">Invoitix - devize</a></li>
            <li><a href="#prodaja-deviza">Prodaja deviza</a></li>
            <li><a href="#knjizenje-obracuna-zarada">Obracun zarada</a></li>
            <li><a href="#isplata-zarada">Isplata zarada</a></li>
            <li><a href="#licna-zarada">Licna zarada</a></li>
          </ul>
        </aside>

        <!-- content articles -->
        <article class="content">
          <section>
            <h1>РАДНО ЗАКОНОДАВСТВО</h1>
            <h2>ИЗВОРИ РАДНОГ ПРАВА</h2>
            <p>
              Изворе радног права чине правни акти међународног и унутрашњег
              права. Међународни извори радног права јесу:
            </p>
            <ol>
              <li>
                акти универзалног карактера (њих усвајају светске међународне
                организације, као што су Организација уједињених нација и
                Међународна организација рада);
              </li>
              <li>
                билатерални међудржавни уговори (уговори који су закључени
                између две државе којима се уређују одређена питања у области
                рада и они обавезују само државе уговорнице).
              </li>
            </ol>
            <p>
              Најзначајнији акти Организације уједињених нација у области радног
              права јесу:
            </p>
            <ol>
              <li>Универзална декларација о правима човека (из 1948) и</li>
              <li>
                Међународни пакт о економским, социјалним и културним правима
                (из 1966).
              </li>
            </ol>
            <p>
              У оквиру Међународне организације рада усвајају се препоруке
              (немају обавезну правну снагу, али имају политички и морални
              ауторитет) и конвенције (врло су значајне и имају правну снагу, па
              обавезују државе чланице које су их ратификовале). Према Уставу
              Републике Србије, општеприхваћена правила међународног права и
              потврђени међународни уговори саставни су део правног поретка
              Републике Србије и непосредно се примењују. У Републици Србији
              унутрашњи извори радног права јесу:
            </p>
            <ol>
              <li>
                одредбе Устава Републике Србије о праву на рад и правима по
                основу рада;
              </li>
              <li>закони;</li>
              <li>подзаконски акти;</li>
              <li>колективни уговори;</li>
              <li>
                правилници о раду и други општи акти којима се уређују радни
                односи и права по основу рада.
              </li>
            </ol>
            <p>
              Закон о раду има карактер општег закона о радним односима и важи
              за све запослене и све послодавце, ако посебним законом није
              друкчије одређено. Од посебних закона нарочито је значајан Закон о
              државним службеницима, који се примењује на радне односе у
              државним органима. Због специфичности положаја запослених у неким
              државним органима (запослени на пословима безбедности, порески и
              царински службениции сл.), поједина питања радноправног статуса
              државних службеника у тим органима уређују системски закони у
              областима које су у њиховом делокругу, као што су, на пример,
              Закон о пореском поступку и пореској администрацији, Царински
              закон, Закон о полицији, Закон о извршењу кривичних санкција и
              други.
            </p>
            <p>
              Kада је реч о радним односима у органима аутономне покрајине и
              органима јединица локалне самоуправе, у марту 2016. године донет
              је Закон о запосленима у аутономним покрајинама и јединицама
              локалне самоуправе. Овим законом се уређују права и дужности из
              радног односа запослених у органима аутономних покрајина и
              јединицама локалне самоуправе. Такође, одредбе овог закона се
              примењују и на запослене у органима градских општина, као и
              службама и организацијама које оснива надлежни орган аутономне
              покрајине, јединице локалне самоуправе и градске општине, према
              посебном закону. Одредбе овог закона се не примењују на запослене
              у привредним друштвима, предузећима, установама, јавним
              агенцијама, фондовима и фондацијама које оснива надлежни орган
              аутономне покрајине, јединице локалне самоуправе и градске
              општине, према посебном пропису. Одређена права по основу рада
              уређују и следећи закони:
            </p>
            <ol>
              <li>Закон о безбедности и здрављу на раду,</li>
              <li>
                Закон о условима за заснивање радног односа са страним
                држављанима,
              </li>
              <li>Закон о запошљавању и осигурању за случај незапослености,</li>
              <li>Закон о пензијском и инвалидском осигурању,</li>
              <li>Закон о здравственом осигурању,</li>
              <li>Закон о мирном решавању радних спорова,</li>
              <li>Закон о штрајку и тако даље.</li>
            </ol>
            <p>
              Права, обавезе и одговорности из радног односа уређују се и
              колективним уговором и уговором о раду, а правилником о раду,
              односно уговором о раду само када је то Законом о раду одређено.
              Законом о државним службеницима прописано је да Влада и
              репрезентативни синдикати који су основани за територију Републике
              Србије закључују посебан колективни уговор за државне органе, који
              се примењује на права и дужности државних службеника и
              намештеника. Међусобни однос закона, колективног уговора,
              правилника о раду и уговора о раду Колективни уговор и правилник о
              раду (даље: општи акт) и уговор о раду не могу да садрже одредбе
              којима се запосленом дају мања права или утврђују неповољнији
              услови рада од права и услова који су утврђени законом, али се
              овим актима могу утврдити већа права и повољнији услови рада од
              права и услова утврђених законом, као и друга права која нису
              утврђена законом (осим ако законом није друкчије одређено). Ако
              општи акт и поједине његове одредбе утврђују неповољније услове
              рада од услова утврђених законом, примењују се одредбе закона.
              Поједине одредбе уговора о раду којима су утврђени неповољнији
              услови рада од услова утврђених законом и општим актом, односно
              које се заснивају на нетачном обавештењу од стране послодавца о
              појединим правима, обавезама и одговорностима запосленог, ништаве
              су. Ништавост одредаба уговора о раду утврђује се пред надлежним
              судом, а право да се захтева утврђивање ништавости не застарева.
            </p>
            <h2>РАДНИ ОДНОСИ У ДРЖАВНИМ ОРГАНИМА</h2>
            <h3>Специфичност рада у државним органима</h3>
            <p>
              Рад у државним органима није изложен деловању начела тржишне
              конкуренције која би побољшала његову ефикасност. Поред тога,
              државни службеници нису само запослена лица чији је послодавац
              држава већ су они и представници државне власти. Недостатак
              утакмице на тржишту рада, карактеристичне за приватни сектор, као
              и посебан положај државних службеника, захтевају специфично
              уређивање, посебан режим рада у државним органима. Зато је и у
              упоредном праву правило да у државној управи и другим државним
              органима раде лица (државни службеници) чији се радноправни статус
              уређује посебним законом. Држава је дужна да обезбеди
              професионални службенички кадар који ће поступати законито, по
              правилима струке, непристрасно и политички неутрално. Специфичност
              рада у државним органима условила је доношење посебног закона –
              Закона о државним службеницима.
            </p>
            <h3>
              Основна правила о државним службеницима - Појам државних
              службеника и појам намештеника
            </h3>
            <p>
              Запослени у државним органима деле се на државне службенике и
              намештенике. Подела се заснива на разлици послова које обављају.
              Државни службеници раде на оним пословима који су примерени
              искључиво државним органима. Сагласно томе, државни службеник је
              лице чије се радно место састоји од послова из делокруга органа
              државне управе, судова, јавних тужилаштава, Републичког јавног
              правобранилаштва, служби Народне скупштине, председника Републике,
              Владе, Уставног суда и служби органа чије чланове бира Народна
              скупштина или с њима повезаних општих правних, информатичких,
              материјално-финансијских, рачуноводствених и административних
              послова. Државни службеници нису народни посланици, председник
              Републике, судије Уставног суда, чланови Владе, судије, јавни
              тужиоци, заменици јавних тужилаца и друга лица која на функцију
              бира Народна скупштина или поставља Влада и лица која према
              посебним прописима имају положај функционера. Намештеник је лице
              чије се радно место састоји од пратећих помоћно-техничких послова
              у државном органу. Намештеници обављају послове опште природе,
              који могу да се раде и у приватном сектору.
            </p>
            <h3>Послодавац</h3>
            <p>
              Послодавац државних службеника и намештеника је Република Србија.
              Одређивање Републике Србије као послодавца омогућава континуитет
              радног односа при преласку из једног државног органа у други.
              Права и дужности послодавца у име Републике Србије врши
              руководилац државног органа (даље: руководилац), ако Законом о
              државним службеницима или посебним законом или другим прописом
              није друкчије одређено.
            </p>
            <h3>
              Примена општих прописа о раду и посебног колективног уговора
            </h3>
            <p>
              На права и дужности државних службеника који нису уређени Законом
              о државним службеницима или неким другим посебним законом или
              другим прописом примењују се општи прописи о раду и посебан
              колективни уговор за државне органе (закључују га Влада и
              репрезентативни синдикати који су основани за територију Републике
              Србије). На права и дужности намештеника примењују се општи
              прописи о раду (Закон о раду) и посебан колективни уговор за
              државне органе, ако Законом о државним службеницима или посебним
              законом није друкчије одређено.
            </p>
            <h3>Начела деловања државних службеника</h3>
            <p>
              Државни службеник дужан је да поступа у складу са Уставом, законом
              и другим прописом, према правилима струке, непристрасно и
              политички неутрално и он не сме да на раду изражава и заступа
              своја политичка уверења. Процеси управљања кадровима у државним
              органима заснивају се на компетенцијама потребним за делотворно
              обављање послова у државном органу. Компетенције, у смислу овог
              закона, представљају скуп знања, вештина, особина, ставова и
              способности које државни службеник поседује, а који обликују
              његово понашање и воде постизању очекиване радне успешности на
              радном месту. Државни службеник одговара за законитост, стручност
              и делотворност свог рада. Нико не сме вршити утицај на државног
              службеника да нешто чини или не чини супротно прописима. Забрањено
              је повлашћивање или ускраћивање државног службеника у његовим
              правима или дужностима, посебно због расне, верске, полне,
              националне или политичке припадности или због неког другог личног
              својства. Државни службеник је дужан да у свом раду и приликом
              обавештавања јавности обезбеди заштиту података о личности у
              складу са законом.
            </p>
            <p>
              При запошљавању у државни орган кандидатима су под једнаким
              условима доступна сва радна места. Избор кандидата врши се на
              основу провере компетенција. Поред тога, при запошљавању у државне
              органе води се рачуна о томе да национални састав, заступљеност
              полова и број особа са инвалидитетом одслика у највећој могућој
              мери структуру становништва. Напредовање државног службеника
              зависи од радне успешности и потреба државног органа. Државни
              службеници имају право и дужност да се стручно усавршавају према
              потребама државног органа и једнаки су кад се одлучује о
              напредовању и награђивању и остваривању њихове правне заштите.
            </p>
            <h2>Права и дужности државних службеника</h2>
            <h3>Права државних службеника</h3>
            <p>Државни службеник има право на:</p>
            <ol>
              <li>услове рада који му неће угрозити живот и здравље,</li>
              <li>техничке и друге услове потребне за рад и</li>
              <li>
                заштиту од претњи, напада и свих врста угрожавања безбедности на
                раду,
              </li>
              <li>плату, накнаде и друга примања;</li>
              <li>
                одморе и одсуства према општим прописима о раду и посебном
                колективном уговору;
              </li>
              <li>
                годишњи одмор од најмање 20, а највише 35 радних дана, према
                мерилима одређеним посебним колективним уговором;
              </li>
              <li>
                да буде члан синдиката и професионалног удружења и њихових
                органа управљања
              </li>
              <li>
                државни службеник који остварује право на скраћено радно време
                има право на годишњи одмор највише до 40 радних дана
              </li>
              <li>
                државни службеник има право да изјави жалбу на решење којим се
                одлучује о његовим правима и дужностима, у року од осам дана од
                дана достављања решења, ако Законом о државним службеницима
                жалба није изричито искључена, односно ако није одређен краћи
                рок за њено изјављивање.
              </li>
            </ol>
            <p>
              Достављање решења државном службенику врши се у просторијама
              државног органа, а ако је државни службеник одсутан с рада,
              достављање се врши поштом на адресу коју је државни службеник
              пријавио државном органу и која се налази у његовом професионалном
              досијеу. Ако достављање решења није успело, службено лице државног
              органа саставља писмену забелешку. У том случају решење се
              објављује на огласној табли државног органа и по истеку осам дана
              од дана објављивања сматра се достављеним.
            </p>
            <h3>Дужности државних службеника</h3>
            <ul>
              <li>
                Државни службеник дужан је да изврши усмени налог
                претпостављеног, изузев кад сматра да је налог супротан
                прописима, правилима струке или да његово извршење може да
                проузрокује штету, што саопштава претпостављеном. Налог који
                претпостављени понови у писменом облику државни службеник дужан
                је да изврши и о томе писмено обавести руководиоца.
              </li>
              <li>
                Државни службеник дужан је да одбије извршење усменог или
                писменог налога ако би оно представљало кажњиво дело и да о томе
                писмено обавести руководиоца, односно орган који надзире рад
                државног органа ако је налог издао руководилац.
              </li>
              <li>
                Државни службеник дужан је да прихвати радно место у истом или
                другом државном органу на које је према одредбама Закона о
                државним службеницима трајно или привремено премештен.
              </li>
              <li>
                Дужан је, такође, да, по писменом налогу претпостављеног, ради и
                послове који нису у опису његовог радног места ако за њих
                испуњава услове, због привремено повећаног обима посла или
                замене одсутног државног службеника, али најдуже 30 радних дана
                (послови могу да трају и дуже од 30 радних дана ако је потребно
                да државни службеник на положају замени другог или ако на
                положају не ради нико).
              </li>
              <li>
                У случају елементарних непогода, више силе или других
                непредвидивих околности, државни службеник је дужан да, по
                писменом налогу претпостављеног, ради на радном месту нижем од
                свог док трају те околности. Он за то време задржава права која
                произлазе из његовог радног места.
              </li>
              <li>
                Државни службеник или намештеник дужан је да чува државну,
                војну, службену и пословну тајну у складу са посебним прописима.
                Одређивање и чување тајне, као и мере заштите тајне уређују се
                посебним прописима.
              </li>
              <li>
                Државни службеник или намештеник дужан је да писмено обавести
                непосредно претпостављеног или руководиоца ако у вези са
                обављањем послова радног места дође до сазнања да је извршена
                радња корупције од стране државног функционера, државног
                службеника или намештеника у државном органу у којем ради.
              </li>
              <li>
                Државни службеник или намештеник од дана подношења писменог
                обавештења ужива заштиту у складу са законом.
              </li>
              <li>
                Дужан је и да поштује радно време и правила понашања у државном
                органу.
              </li>
              <li>
                Ако је спречен да ради, дужан је да о разлозима обавести
                непосредно претпостављеног у року од 24 сата од настанка
                разлога.
              </li>
            </ul>
            <h3>Спречавање сукоба интереса</h3>
            <p>
              Сукоб интереса, у смислу овог закона, јесте ситуација у којој
              државни службеник има приватни интерес који утиче, може да утиче
              или изгледа као да утиче на његово поступање у обављању послова
              његовог радног места, на начин који угрожава јавни интерес.
              Приватни интерес државног службеника је било каква корист или
              погодност за државног службеника или са њиме повезано лице.
              Државни службеник дужан је да предузме све што је у његовој моћи
              како би избегао било какву ситуацију сукоба интереса, а ако се
              таква ситуација није могла избећи, примењују се одредбе овог
              закона о управљању сукобом интереса. На одређивање круга повезаних
              лица, у смислу одредби закона о спречавању сукоба интереса,
              примењују се прописи којима се уређује спречавање сукоба интереса
              при вршењу јавних функција.
            </p>
            <p>
              Државни службеник и са њим повезана лица не смеју тражити, нити
              примити ствар, услугу или било какву другу корист дату или учињену
              без одговарајуће накнаде (у даљем тексту: поклон) за себе или
              повезана лица, а који утичу, могу утицати или се чини да утичу на
              непристрасно или професионално обављање дужности, односно који се
              могу сматрати наградом у вези са вршењем његових дужности, изузев
              пригодног поклона мање вредности. Пригодни поклон је поклон који
              се прима у приликама када се протоколарно или традиционално
              размењују, а који ни тада не може бити у новцу или хартијама од
              вредности. Државни службеник дужан је да о поклону у вези са
              обављањем своје дужности обавести државни орган у којем је
              запослен најкасније наредног дана од дана пријема поклона, а
              државни орган дужан је да води евиденцију о свим поклонима које су
              примили државни службеници. На садржину обавештења о примљеном
              поклону и евиденције о поклонима, као и на начин утврђивања
              вредности и висине поклона чији је пријем дозвољен сходно се
              примењују одредбе закона којим се уређује спречавање сукоба
              интереса при вршењу јавних функција.
            </p>
            <p>
              Он не сме да користи рад у државном органу да би утицао на
              остваривање својих права или права с њиме повезаних лица. Државни
              службеник може, уз писмену сагласност руководиоца, ван радног
              времена да ради за другог послодавца ако додатни рад није забрањен
              посебним законом или другим прописом, ако не ствара могућност
              сукоба интереса или не утиче на непристрасност рада државног
              службеника. Руководилац о давању писмене сагласности одлучује у
              року од три дана од дана достављања захтева државног службеника за
              добијање сагласности. Кад државним органом руководи државни
              службеник, о давању сагласности за његов додатни рад и о забрани
              додатног рада одлучује државни орган или тело надлежно за његово
              постављење у року од 10 дана од дана достављања захтева државног
              службеника. Сагласност руководиоца није потребна за додатни
              научноистраживачки рад, објављивање ауторских дела и рад у
              културно-уметничким, хуманитарним, спортским и сличним удружењима,
              али је државни службеник дужан да о додатном раду обавести
              руководиоца наредног радног дана од дана почетка обављања додатног
              рада. Руководилац може забранити и такав рад ако се њиме
              онемогућава или отежава рад државног службеника, штети угледу
              државног органа, односно ствара могућност сукоба интереса или
              утиче на непристрасност рада државног службеника.
            </p>
            <p>
              Државни службеник не сме да оснује привредно друштво, јавну
              службу, нити да се бави предузетништвом. Државни службеник дужан
              је да податке о лицу на које је пренео управљачка права и доказе о
              њиховом преносу достави руководиоцу, а државни службеник који је
              на положају Агенцији за борбу против корупције, која је дужна да о
              томе податке објави на својој интернет презентацији. Такође,
              државни службеник не сме бити директор, заменик или помоћник
              директора правног лица, а члан управног одбора, надзорног одбора
              или другог органа управљања правног лица може бити једино ако га
              именује Влада или други државни орган. Државни службеник може да
              буде члан органа удружења. Државни службеник је дужан да обавести
              руководиоца о чланству у органима правних лица, односно удружења у
              року од пет дана од дана именовања у орган. Државни орган води
              евиденцију о чланству државних службеника у органима удружења.
            </p>
            <h3>Пријављивање интереса у вези с одлуком државног органа</h3>
            <p>
              Управљање сукобом интереса. Државни службеник дужан је да одмах по
              сазнању, а најкасније првог наредног радног дана, писмено пријави
              непосредном руководиоцу постојање приватног интереса у вези са
              обављањем одређених послова, односно однос зависности у вези са
              обављањем одређених послова са удружењем у чијем органу је члан и
              да се уздржи од даљих активности које могу угрозити јавни интерес
              док руководилац не одреди другог државног службеника који ће
              обављати те послове.
            </p>
            <p>
              Сматраће се да приватни интерес нарочито постоји ако државни
              службеник учествује у пословима надзора или контроле, односно у
              другим пословима у којима се одлучује о правима и обавезама
              правних лица или предузетника код којих државни службеник обавља
              додатни рад или је обављао додатни рад у периоду од две године пре
              вршења надзора или контроле, односно одлучивања. Ако непосредни
              руководилац сматра да не постоји oднос зависности или приватни
              интерес који оправдава изузимање државног службеника из обављања
              одређених послова, дужан је да о томе обавести државног службеника
              у року од три дана од дана пријема пријаве, након чега државни
              службеник наставља рад на тим пословима.
            </p>
            <p>
              Кад државним органом руководи државни службеник, он о интересу
              писмено обавештава државни орган или тело надлежно за његово
              постављење. Тиме се не дира у правила о изузећу прописана законом
              којим се уређује општи управни поступак. Ако државни службеник има
              сумњу у погледу тога да ли постоји сукоб интереса или могућност
              прихватања поклона, дужан је да o томе у року од три дана писмено
              затражи мишљење руководиоца, а руководилац је дужан да државном
              службенику достави писмени одговор у року од пет дана од дана
              пријема захтева за мишљење.
            </p>
            <p>
              Државни орган дужан је да одреди државног службеника који ће бити
              обучен да:
            </p>
            <ol>
              <li>
                даје савете и смернице другим државним службеницима и
                руководиоцу у вези са спречавањем сукоба интереса;
              </li>
              <li>
                учествује у припреми плана интегритета нарочито у делу који се
                односи на утврђивање послова који су нарочито подложни
                корупцији, начину њихове контроле и предлагању превентивних мера
                за смањење корупције;
              </li>
              <li>
                прима обавештења о примљеном поклону и води евиденцију о свим
                поклонима, пријавама о сукобу интереса и мерама које су
                предузете ради спречавања сукоба интереса;
              </li>
              <li>
                разматра ефикасност примене правила о сукобу интереса у државном
                органу и предлаже мере за њихово унапређење;
              </li>
              <li>
                сачини извештај о управљању сукобом интереса у државном органу.
              </li>
            </ol>
            <p>
              Државни орган објављује годишњи извештај о управљању сукобом
              интереса у државном органу. На државне службенике на положају
              примењују се и прописи којима се уређује спречавање сукоба
              интереса при вршењу јавних функција.
            </p>
            <h2>Врсте радних места државних службеника</h2>
            <h3>Подела радних места</h3>
            <p>
              Радна места државних службеника, у зависности од сложености
              послова, овлашћења и одговорности, деле се на:
            </p>
            <ol>
              <li>положаје и</li>
              <li>извршилачка радна места.</li>
            </ol>
            <p>
              Подела радних места на којима се обављају безбедносно-обавештајни
              послови, дипломатско-конзуларни послови, послови извршења
              кривичних санкција, послови који подразумевају примену посебних
              прописа из надлежности поступања полиције и примену царинских и
              пореских правила, поступака и администрације, одређује се посебним
              законом.
            </p>
            <p>
              Положај је радно место на коме државни службеник има овлашћења и
              одговорности у вези с вођењем и усклађивањем рада у државном
              органу. Положај се стиче постављењем од Владе или другог државног
              органа или тела. Влада поставља на положај помоћника министра,
              секретара министарства, директора органа управе у саставу
              министарства, помоћника директора органа управе у саставу
              министарства, директора посебне организације, заменика и помоћника
              директора посебне организације, директора службе Владе, заменика и
              помоћника директора службе Владе, заменика и помоћника генералног
              секретара Владе, државног правобраниоца и заменика државног
              правобраниоца. Положаји у судовима и јавним тужилаштвима одређују
              се актом Врховног касационог суда Србије, односно Републичког
              јавног тужиоца, а положаји у осталим државним органима одређују се
              актима тих органа.
            </p>
            <p>
              Извршилачка радна места јесу сва радна места која нису положаји,
              укључујући и радна места руководилаца ужих унутрашњих јединица у
              државном органу (начелник одељења, шеф одсека, руководилац групе).
              Разврставају се по звањима, у зависности од сложености и
              одговорности послова, потребних знања и способности и услова за
              рад. Звања се не везују за људе, већ за послове радног места.
              Стога је промена радног места услов за напредовање и стицање вишег
              звања. Звања су виши саветник, самостални саветник, саветник,
              млађи саветник, сарадник, млађи сарадник, референт и млађи
              референт. У звању вишег саветника раде се најсложенији послови
              који знатно утичу на постизање резултата у некој области из
              делокруга државног органа, уз обраћање претпостављеном само о
              питањима вођења политике.
            </p>
            <p>
              За рад на пословима у звању вишег саветника државни службеник мора
              да има стечено високо образовање на основним академским студијама
              у обиму од најмање 240 ЕСПБ бодова, мастер академским студијама,
              специјалистичким академским студијама, специјалистичким струковним
              студијама, односно на основним студијама у трајању од најмање
              четири године или специјалистичким студијама на факултету и
              најмање седам година радног искуства у струци.
            </p>
            <p>
              У звању самосталног саветника раде се сложени послови који
              захтевају посебно специјалистичко знање и искуство, самосталан рад
              без надзора претпостављеног и доношење одлука у сложеним
              случајевима уз само општа усмерења и упутства претпостављеног. За
              рад на пословима у звању самосталног саветника државни службеник
              мора да има стечено високо образовање на основним академским
              студијама у обиму од најмање 240 ЕСПБ бодова, мастер академским
              студијама, специјалистичким академским студијама, специјалистичким
              струковним студијама, односно на основним студијама у трајању од
              најмање четири године или специјалистичким студијама на факултету
              и најмање пет година радног искуства у струци.
            </p>
            <p>
              У звању саветника раде се сложени послови који подразумевају
              примену утврђених метода рада, уз повремени надзор
              претпостављеног. За рад на пословима у звању саветника државни
              службеник мора да има стечено високо образовање на основним
              академским студијама у обиму од најмање 240 ЕСПБ бодова, мастер
              академским студијама, специјалистичким академским студијама,
              специјалистичким струковним студијама, односно на основним
              студијама у трајању од најмање четири године или специјалистичким
              студијама на факултету и најмање три године радног искуства у
              струци.
            </p>
            <p>
              У звању млађег саветника раде се сложени послови који
              подразумевају примену утврђених метода рада, уз редован надзор
              претпостављеног. За рад на пословима у звању млађег саветника
              државни службеник мора да има стечено високо образовање на
              основним академским студијама у обиму од најмање 240 ЕСПБ бодова,
              мастер академским студијама, у специјалистичким академским
              студијама, специјалистичким струковним студијама, односно на
              основним студијама у трајању од најмање четири године или
              специјалистичким студијама на факултету и најмање једну годину
              радног искуства у струци или најмање пет година радног стажа у
              државним органима.
            </p>
            <p>У овом случају, наиме, треба правити разлику између</p>
            <ul>
              <li>
                захтева (услова) који се тиче радног искуства у струци (завршен
                приправнички стаж обезбеђује једну годину радног искуства на
                пословима који захтевају одређени степен и врсту образовања) и
              </li>
              <li>
                алтернативно постављеног услова који се односи на дужину радног
                стажа у државним органима (пет година), независно од послова
                које је лице обављало у државном органу.
              </li>
            </ul>
            <p>
              Могуће је, наиме, да неко заснује радни однос у државном органу и
              оствари одређене године радног стажа на пословима који се обављају
              у звању које захтева нижи степен образовања и да, уз рад, стекне
              високо образовање. Овакво законско решење обезбеђује таквом лицу
              могућност распоређивања на радно место разврстано у звање млађег
              саветника по поједностављеној процедури.
            </p>
            <p>
              У звању сарадника обављају се мање сложени послови који обухватају
              ограничен круг међусобно повезаних различитих задатака и захтевају
              способност самосталне примене утврђених метода рада, поступака или
              стручних техника, уз општа усмерења и упутства и повремени надзор
              претпостављеног.
            </p>
            <p>
              Рад у звању млађег сарадника подразумева послове истог степена
              сложености који су прецизно одређени и подразумевају примену
              утврђених метода рада, поступака или стручних техника уз
              способност решавања рутинских проблема, али, поред општих
              усмерења, тај рад захтева и појединачна упутства и редован надзор
              претпостављеног.
            </p>
            <p>
              За рад у звању сарадника државни службеник мора да има стечено
              високо образовање на основним студијама у обиму 180 ЕСПБ бодова,
              основним струковним студијама, односно на студијама у трајању до
              три године, и најмање три године радног искуства у струци, а за
              рад у звању млађег сарадника државни службеник мора да има стечено
              високо образовање на основним студијама у обиму од 180 ЕСПБ
              бодова, основним струковним студијама, односно на студијама у
              трајању до три године и најмање девет месеци радног искуства у
              струци или најмање пет година радног стажа у државним органима.
            </p>
            <p>
              На радним местима која су разврстана у звање референта
              (административни, технички и други претежно рутински послови који
              обухватају широк круг задатака и могу захтевати познавање и
              примену једноставнијих метода рада или поступака, а раде се
              самостално и уз повремени надзор претпостављеног) може да ради
              државни службеник који има завршену средњу школу и најмање две
              године радног искуства у струци, а у звању млађег референта
              (послови који обухватају ограничени круг сличних задатака) –
              завршену средњу школу и најмање шест месеци радног искуства у
              струци. Под радним искуством у струци подразумева се радно
              искуство на пословима у оквиру захтеване врсте и степена стручне
              спреме, односно образовања које се захтева за радно место чије
              послове државни службеник обавља.
            </p>
            <p>
              Разврставање радних места, послови који се раде у сваком од звања
              и мерила за опис послова радних места у правилнику о унутрашњем
              уређењу и систематизацији радних места врши се уредбом Владе која
              важи за одређени орган државне управе. Компетенције потребне за
              обављање послова радног места су
            </p>
            <ol>
              <li>понашајне и</li>
              <li>функционалне.</li>
            </ol>
            <p>
              Понашајне компетенције представљају скуп радних понашања потребних
              за делотворно обављање свих послова у државном органу. Понашајне
              компетенције су:
            </p>
            <ul>
              <li>управљање информацијама;</li>
              <li>управљање задацима и остваривање резултата;</li>
              <li>оријентација ка учењу и променама;</li>
              <li>изградња и одржавање професионалних односа;</li>
              <li>савесност, посвећеност и интегритет;</li>
              <li>
                управљање људским ресурсима – за радна места руководилаца ужих
                унутрашњих јединица и положаје;
              </li>
              <li>стратешко управљање – за положаје.</li>
            </ul>
            <p>
              Функционалне компетенције представљају скуп знања и вештина
              потребних за делотворно обављање послова у државном органу и могу
              бити опште и посебне. Опште функционалне компетенције представљају
              скуп знања и вештина потребних за делотворно обављање послова на
              свим радним местима државних службеника у било којој области рада
              или било ком радном месту. Опште функционалне компетенције су:
            </p>
            <ol>
              <li>организација и рад државних органа Републике Србије;</li>
              <li>дигитална писменост;</li>
              <li>пословна комуникација.</li>
            </ol>
            <p>
              Посебне функционалне компетенције представљају скуп знања и
              вештина потребних за делотворно обављање послова у одређеној
              области рада и на одређеном радном месту.
            </p>
            <p>
              Aктом Владе, на предлог Службе за управљање кадровима, ближе се
              одређују понашајне и опште функционалне компетенције и показатељи
              њиховог испољавања, као и посебне функционалне компетенције у
              одређеној области рада, начин њиховог одређивања и области знања и
              вештина на које се односе. Посебне функционалне компетенције у
              одређеној области рада, начин њиховог одређивања и области знања и
              вештина на које се односе могу се одредити актом министра
              надлежног за правосуђе за запослене у судовима, јавним
              тужилаштвима и Државном правобранилаштву, а за остале државне
              органе – актом руководиоца. Посебне функционалне компетенције на
              одређеном радном месту могу се утврдити при састављању описа
              послова радног места у складу са уредбом Владе, односно актом
              другог државног органа.
            </p>
            <h2>Попуњавање слободних радних места</h2>
            <h3>Услови за запослење</h3>
            <p>
              Као државни службеник може да се запосли пунолетан држављанин
              Републике Србије који има прописану стручну спрему и испуњава
              остале услове одређене законом, другим прописом и правилником о
              унутрашњем уређењу и систематизацији радних места у државном
              органу, ако му раније није престајао радни однос у државном органу
              због теже повреде дужности из радног односа и није осуђиван на
              казну затвора од најмање шест месеци.
            </p>
            <p>
              Као државни службеник на извршилачком радном месту може да се
              запосли и лице које нема положен државни стручни испит, али је
              дужно да га положи у року утврђеном овим законом.
            </p>
            <p>
              Поред тога, за рад на положају потребно је и стечено високо
              образовање на основним академским студијама у обиму од најмање 240
              ЕСПБ бодова, мастер академским студијама, специјалистичким
              академским студијама, специјалистичким струковним студијама,
              односно на основним студијама у трајању од најмање четири године
              или специјалистичким студијама на факултету и најмање девет година
              радног искуства у струци или седам година радног искуства у струци
              од којих најмање две године на руководећим радним местима или пет
              година радног искуства на руководећим радним местима.
            </p>
            <p>
              Државни службеник који је први пут постављен на положај дужан је
              да у року од једне године од дана постављења на положај похађа
              програм обуке у областима стручног усавршавања утврђеним за
              државне службенике који се први пут постављају на положај. На
              интерном конкурсу кад положај попуњава Влада могу да учествују
              само државни службеници из органа државне управе и служби Владе
              који су претходне две године оцењени оценом "нарочито се истиче"
              који су већ на положају, којима је протекло време на које су
              постављени, који су поднели оставку на положај или којима је
              положај укинут.
            </p>
            <h3>Допуштеност и начин попуњавања радног места</h3>
            <p>
              Радна места, потребан број државних службеника на сваком радном
              месту, услови за рад на сваком радном месту, државни стручни испит
              или посебан стручни испит и потребно радно искуство у струци, као
              и потребне компетенције за обављање послова радног места у
              државном органу одређују се правилником о унутрашњем уређењу и
              систематизацији радних места у државном органу (даље: Правилник).
            </p>
            <p>Радно место може да се попуни кад се испуне два услова:</p>
            <ol>
              <li>да је радно место предвиђено Правилником и</li>
              <li>да се његово попуњавање уклапа у донесени кадровски план.</li>
            </ol>
            <p>
              Кад се оба услова испуне, руководилац одлучује да ли је потребно
              да се радно место попуни.
            </p>
            <p>Извршилачко радно место попуњава се:</p>
            <ol>
              <li>премештајем унутар истог државног органа,</li>
              <li>премештајем по основу споразума о преузимању,</li>
              <li>
                премештајем из другог државног органа по спроведеном интерном
                или јавном конкурсу и
              </li>
              <li>
                заснивањем радног односа ако је на јавном конкурсу изабран
                кандидат који није државни службеник.
              </li>
            </ol>
            <p>Положај се увек попуњава постављењем.</p>
            <p>При попуњавању извршилачког радног места</p>
            <ol>
              <li>
                предност има премештај државног службеника из истог државног
                органа, са напредовањем или без њега.
              </li>
              <li>
                Ако се радно место не попуни премештајем унутар истог државног
                органа, радно место попуњава се премештајем по основу споразума
                о преузимању нераспоређеног државног службеника.
              </li>
              <li>
                Ако се радно место не попуни преузимањем нераспоређеног државног
                службеника, руководилац може спровести поступак преузимања
                државног службеника из другог државног органа.
              </li>
              <li>
                Ако руководилац одлучи да радно место не попуни ни премештајем
                по основу споразума о преузимању, може да се спроведе интерни
                конкурс,
              </li>
              <li>
                а ако интерни конкурс није спроведен или није успео, обавезно се
                спроводи јавни конкурс.
              </li>
              <li>
                Ако ни јавни конкурс није успео, радно место се не попуњава, али
                руководилац може одлучити да поново спроведе поступак попуњавања
                радног места према редоследу радњи који је наведен.
              </li>
            </ol>

            <h3>Преузимање</h3>
            <p>
              Државни службеник који је уписан у Евиденцију интерног тржишта
              рада као нераспоређен може бити преузет у други државни орган на
              радно место разврстано у исто звање, ако испуњава услове за рад на
              том радном месту и ако има потребне компетенције. Преузимање се
              врши на основу споразума о преузимању руководилаца који руководе
              тим државним органима и за који није потребна сагласност државног
              службеника.
            </p>
            <p>
              Државни службеник може бити преузет у други државни орган на радно
              место које је разврстано у ниже или непосредно више звање које
              одговара његовој стручној спреми, ако испуњава услове за рад на
              том радном месту и ако има потребне компетенције.
            </p>
            <p>
              Државни службеник може бити преузет у други државни орган на радно
              место разврстано у непосредно више звање ако испуњава услове за
              напредовање. Преузимање се врши на основу споразума о преузимању
              руководилаца који руководе тим државним органима и за који је
              потребна сагласност државног службеника.
            </p>
            <p>
              Службеник који је у радном односу на неодређено време у органу
              аутономне покрајине, јединице локалне самоуправе, градске општине,
              служби и организацији које оснива надлежни орган аутономне
              покрајине, јединице локалне самоуправе и градске општине на које
              се примењују прописи којима се уређују права и дужности из радног
              односа запослених у органима аутономне покрајине и јединицама
              локалне самоуправе, а који је пријављен на Евиденцији интерног
              тржишта рада, може бити преузет без конкурса у државни орган, ако
              се о томе споразумеју руководиоци који руководе наведеним
              органима, односно службом и организацијом и ако службеник на то
              пристане. На преузимање службеника сходно се примењују одредбе
              овог закона о преузимању државних службеника.
            </p>
            <p>
              У случају премештаја, односно преузимања државног службеника
              обавезно се спроводи провера понашајних и посебних функционалних
              компетенција потребних за обављање послова на радном месту на које
              се државни службеник премешта, односно преузима ако те
              компетенције нису одређене као захтев за обављање послова радног
              места које је државни службеник обављао пре премештаја, односно
              преузимања. У случају преузимања службеника, обавезно се спроводи
              провера свих компетенција које су потребне за обављање послова
              радног места на које се службеник преузима. Провера компетенција
              врши се у поступку који одреди руководилац применом начина провере
              компетенција у изборном поступку.
            </p>
            <p>
              Државни службеник може се преместити, односно преузети на друго
              радно место ако се утврди да поседује компетенцијe потребнe за
              обављање послова на које се премешта, односно преузима.
              Руководилац државног органа у који се државни службеник премешта,
              односно преузима има право увида у извештај о вредновању његове
              радне успешности.
            </p>
            <p>
              Ради попуњавања извршилачког радног места у органима државне
              управе и службама Владе може да се спроведе интерни конкурс ако
              радно место није попуњено премештајем државног службеника унутар
              истог органа или премештајем по основу споразума о преузимању. На
              интерном конкурсу могу да учествују само државни службеници из
              органа државне управе и служби Владе који су у радном односу на
              неодређено време и државни службеници који су у радни однос на
              одређено време примљени након спроведеног јавног конкурса због
              привремено повећаног обима посла. Интерни конкурс оглашава Служба
              за управљање кадровима (у року од осам дана од дана пријема решења
              руководиоца о попуњавању извршилачког радног места и других
              података потребних за оглашавање), а спроводи га конкурсна
              комисија, коју именује руководилац.
            </p>
            <p>
              Руководилац је дужан да упућује државне службенике из јединица за
              управљање кадровима и на руководећим радним местима на програме
              обука којима се стичу и унапређују способности за провере
              компетенција кандидата у изборном поступку.
            </p>
            <p>
              Конкурсна комисија је одговорна за спровођење конкурсног поступка
              у складу са законом. Нико не сме да врши утицај на члана конкурсне
              комисије да нешто чини или не чини супротно прописима. Кад интерни
              конкурс успе, увек се доноси решење о премештају државног
              службеника у тај државни орган. Кандидат који је учествовао у
              изборном поступку на интерном конкурсу има право жалбе на решење о
              премештају под истим условима и у истом року као кад је решење о
              премештају донесено после јавног конкурса. Ако је изабран кандидат
              из истог државног органа, руководилац доноси решење о његовом
              премештају с једног радног места на друго, а ако је изабран
              кандидат из другог државног органа, руководилац доноси решење о
              његовом премештају у државни орган којим руководи. Интерни конкурс
              није успео ако конкурсна комисија утврди да ниједан од кандидата
              који је учествовао у изборном поступку није испунио мерила
              прописана за избор. На интерни конкурс примењују се правила о
              јавном конкурсу, изузев оних о начину оглашавања и о року за
              подношење пријава.
            </p>
            <p>
              Јавни конкурс за попуњавање извршилачког радног места у органима
              државне управе и службама Владе оглашава орган државне управе који
              попуњава радно место на својој интернет презентацији, на интернет
              презентацији Службе за управљање кадровима, на Порталу еУправе, на
              огласној табли, интернет презентацији и периодичном издању огласа
              Националне службе за запошљавање. Јавни конкурс спроводи конкурсна
              комисија коју именује руководилац, применом закона о државним
              службеницима и конкурсне комисије за спровођење интерног конкурса.
              Оглас о јавном конкурсу садржи податке о државном органу, радном
              месту, условима за запослење на радном месту, врсти радног односа,
              месту рада, компетенцијама које се проверавају у изборном поступку
              и начину њихове провере, области из које ће се вршити провере,
              року у коме се подносе пријаве, обавештење о обрасцу пријаве на
              конкурс, лично име лица задуженог за давање обавештења о јавном
              конкурсу, адресу на коју се пријаве подносе, податке о доказима
              који ће бити захтевани у конкурсном поступку, месту и времену у
              којем се очекује да ће започети изборни поступак. Ако се попуњава
              радно место код кога је као посебан услов предвиђено знање језика
              и писма националне мањине, у огласу о јавном конкурсу се посебно
              наводи овај услов, као и евентуална писана провера његове
              испуњености.
            </p>
            <p>
              Пријава на конкурс врши се на обрасцу пријаве који обавезно садржи
              лично име кандидата, адресу пребивалишта, односно боравишта и
              јединствени матични број грађана. Приликом предаје, пријава добија
              шифру под којом лице учествује у даљем изборном поступку. Рок за
              подношење пријава на јавни конкурс не може бити краћи од осам дана
              од дана оглашавања јавног конкурса у периодичном издању огласа
              Националне службе за запошљавање. Неблаговремене, недопуштене,
              неразумљиве или непотпуне пријаве и пријаве уз које нису приложени
              сви потребни докази конкурсна комисија одбацује закључком против
              кога се може изјавити жалба жалбеној комисији. Жалба подносиоца
              неблаговремене, недопуштене, неразумљиве или непотпуне пријаве не
              одлаже извршење решењa. Ако се испуњеност компетенција у изборном
              поступку може доказивати и сертификатима, потврдама или другим
              писаним доказима који су наведени у огласу о јавном конкурсу, лице
              подноси наведени доказ истовремено са предајом пријаве.
            </p>
            <p>
              Конкурсна комисија саставља списак кандидата који испуњавају
              услове за запослење на радном месту и међу њима спроводи изборни
              поступак. У изборном поступку се проверавају компетенције
              кандидата, према мерилима прописаним за избор. Изборни поступак
              спроводи се из више обавезних фаза од којих је интервју са
              конкурсном комисијом завршна фаза конкурса. У свакој фази изборног
              поступка врши се вредновање кандидата и само кандидат који испуни
              унапред одређено мерило за проверу одређене компетенције у једној
              фази изборног поступка може да учествује у провери следеће
              компетенције у истој или наредној фази. Кандидати који су успешно
              прошли једну фазу изборног поступка обавештавају се о времену и
              месту спровођења наредне фазе изборног поступка. Кандидати који су
              успешно прошли све фазе изборног поступка пре интервјуа са
              конкурсном комисијом позивају се да, у року од пет радних дана од
              дана пријема обавештења, доставе остале доказе који се прилажу у
              конкурсном поступку. Конкурсна комисија може захтевати достављање
              доказа о испуњености услова за запослење који се захтевају у
              конкурсном поступку и пре почетка одређене фазе изборног поступка
              у којој се провера компетенција врши на начин који захтева
              издвајање додатних финансијских средстава за изборни поступак у
              државном органу.
            </p>
            <p>
              Доказе о испуњености услова за запослење који су садржани у
              службеним евиденцијама прибавља државни орган, осим ако кандидат
              не изјави да ће сам доставити потребне доказе. Кандидати који су
              доставили доказе који се прилажу у конкурсном поступку, односно за
              које су ти докази прибављени, обавештавају се о месту, дану и
              времену када ће се обавити интервју са конкурсном комисијом.
              Кандидати који не доставе доказе, односно који на основу
              достављених или прибављених доказа не испуњавају услове за
              запослење, писмено се обавештавају да су искључени из даљег
              изборног поступка.
            </p>
            <p>
              Осим ако није другачије прописано, у изборном поступку орган
              државне управе слободно бира начин обавештавања кандидата, водећи
              рачуна о његовој правној заштити, економичном трошењу средстава,
              јавности обавештавања и једноставности поступка. Кратка и хитна
              обавештења могу да се дају телефоном или на други погодан начин, о
              чему се сачињава службена белешка.
            </p>
            <p>
              Конкурсна комисија на основу постигнутих резултата кандидата у
              изборном поступку прави листу кандидата који испуњавају мерила
              прописана за избор са постигнутим резултатима кандидата (даље:
              листа кандидата) и доставља је руководиоцу. Руководилац је дужан
              да у року од 15 дана од пријема листе кандидата прими у радни
              однос кандидата који је са најбољим резултатом испунио мерила за
              избор. Руководилац органа приликом доношења одлуке даје првенство
              једнако квалификованом кандидату припаднику националне мањине. Ако
              је изабран кандидат који није државни службеник, руководилац у
              року од 15 дана од дана пријема листе кандидата доноси решење о
              његовом пријему у радни однос, а ако је изабран кандидат којије
              већ државни службеник, руководилац доноси решење о премештају.
            </p>
            <p>
              Јавни конкурс није успео ако конкурсна комисија утврди да ниједан
              кандидат није испунио мерила прописана за избор. Ако је изабран
              кандидат који није државни службеник, руководилац у року од 15
              дана од дана пријема листе кандидата доноси решење о његовом
              пријему у радни однос, а ако је изабран кандидат који је већ
              државни службеник, руководилац доноси решење о премештају. Јавни
              конкурс није успео ако конкурсна комисија утврди да ниједан
              кандидат није испунио мерила прописана за избор.
            </p>
            <p>
              Решење о пријему у радни однос на радним местима која захтевају
              безбедносне провере кандидата за пријем у радни однос доноси се у
              року од 15 дана од дана окончања поступка безбедносне провере, ако
              је провером утврђено да нема безбедносних сметњи за заснивање
              радног односа. Решење о пријему у радни однос садржи лично име
              кандидата, назив државног органа у који се прима и назив радног
              места на које се распоређује. На интернет презентацији органа
              државне управе који је огласио конкурс и Службе за управљање
              кадровима објављују се листа кандидата под шифром њихове пријаве и
              име и презиме кандидата који је изабран у конкурсном поступку.
              Орган државне управе обавештава Службу за управљање кадровима о
              личном имену кандидата који је изабран и називу радног места на
              које је распоређен у року од осам дана од дана коначности решења о
              пријему у радни однос, односно решења о премештају.
            </p>
            <h3>Ступање на рад</h3>
            <p>
              Изабрани кандидат дужан је да ступи на рад у року од осам дана од
              дана коначности решења о пријему у радни однос, односно о
              премештају, изузев ако му руководилац из оправданих разлога не
              продужи рок. Ако изабрани кандидат не ступи на рад у року који му
              је одређен, сматра се да решење о пријему у радни однос, односно о
              премештају није донесено, а руководилац може да изабере кандидата
              са листе кандидата са следећим најбољим резултатом. Изабрани
              кандидат стиче права и дужности из радног односа у државном органу
              у који је примљен или премештен од дана ступања на рад.
            </p>
            <h3>Право на жалбу учесника конкурса</h3>
            .
            <p>
              Решење о пријему у радни однос, односно решење о премештају
              доставља се свим кандидатима који су учествовали у изборном
              поступку на адресу наведену у пријави на конкурс. Ако достављање
              није успело, службено лице државног органа саставља о томе писмену
              белешку, након чега се решење објављује на огласној табли државног
              органа и по истеку осам дана од дана објављивања сматра се
              достављеним. Кандидат који је учествовао у изборном поступку има
              право да у року од осам дана од дана достављања решења изјави
              жалбу ако сматра да изабрани кандидат не испуњава услове за
              запослење на радном месту или да су се у изборном поступку десиле
              такве неправилности које би могле утицати на објективност његовог
              исхода. Кандидат који је учествовао у изборном поступку има право
              да од дана објављивања решења на огласној табли државног органа, а
              најкасније до истека рока за жалбу, преузме у просторијама
              државног органа решење о пријему у радни однос, односно решење о
              премештају изабраног кандидата. Такође, има право да, под надзором
              службеног лица државног органа, прегледа сву документацију јавног
              конкурса.
            </p>
            <h3>Неуспех јавног конкурса</h3>
            <p>
              Јавни конкурс није успео ако конкурсна комисија утврди да ниједан
              кандидат који је учествовао у изборном поступку није испунио
              мерила прописана за избор, ако није било пријава на јавном
              конкурсу или ако ниједан од пријављених кандидата није учествовао
              у изборном поступку. О томе да јавни конкурс није успео
              руководилац доноси решење које се доставља свим кандидатима који
              су имали право да учествују у изборном поступку. На решење може да
              се изјави жалба жалбеној комисији у року од осам дана од дана
              достављања решења, осим у случају када није било пријава на јавном
              конкурсу.
            </p>
            <p>
              На попуњавање извршилачких радних места у осталим државним
              органима примењују се одредбе Закона о државним службеницима о
              интерном и јавном конкурсу у органима државне управе и службама
              Владе, изузев одредаба о саставу конкурсне комисије и о
              надлежности Службе за управљање кадровима. Састав конкурсне
              комисије, начин провере компетенција, критеријуме и мерила за
              избор на радна места прописује за судове и јавна тужилаштва
              министар надлежан за правосуђе, а за остале државне органе тела
              одређена њиховим актима. Државни органи могу остварити сарадњу са
              Службом за управљање кадровима ради пружања стручне и саветодавне
              помоћи у поступку провере компетенција.
            </p>
            <p>
              Влада уредбом ближе уређује спровођење интерног и јавног конкурса
              за попуњавање извршилачких радних места, изглед, садржину и начин
              подношења обрасца пријаве, начин праћења кандидата под шифром
              његове пријаве и фазе изборног поступка у свим државним органима,
              као и састав конкурсне комисије, начин провере компетенција и
              критеријуме и мерила за избор на радна места у органима државне
              управе и службама Владе. Уредбом се уређују начин давања првенства
              припадницима националних мањина, у циљу постизања одговарајуће
              заступљености припадника националних мањина и пуне равноправности
              између припадника националне мањине и грађана који припадају
              већини у случајевима када се ради о кандидатима који су са
              једнаким најбољим резултатом испунили мерила за избор.
            </p>
            <h3>Трајање радног односа</h3>
            <p>
              По правилу, државни службеник заснива радни однос на неодре¬ђено
              време. Радни однос који је заснован на неодређено време може да
              престане само у законом одређеним случајевима. Радни однос на
              одређено време може да се заснује:
            </p>
            <ol>
              <li>
                ради замене одсутног државног службеника, до његовог повратка;
              </li>
              <li>
                због привремено повећаног обима посла који постојећи број
                државних службеника не може да изврши, најдуже на шест месеци;
              </li>
              <li>
                на радним местима у кабинету, док траје дужност функционера;
              </li>
              <li>ради обуке приправника, док траје приправнички стаж;</li>
              <li>
                ради замене државног службеника који је постављен за вршиоца
                дужности, док траје његова дужност;
              </li>
              <li>
                ради замене државног службеника коме мирује радни однос због
                обављања приправничког стажа.
              </li>
            </ol>
            <p>
              Радни однос на одређено време заснива се без обавезе спровођења
              интерног или јавног конкурса, изузев при пријему приправника.
              Радни однос на одређено време не може да прерасте у радни однос на
              неодређено време, изузев приправнику, кад положи државни или
              посебан стручни испит.
            </p>
            <h3>Пробни рад</h3>
            <p>
              Пробни рад је обавезан за све који први пут заснивају радни однос
              у државном органу, а нису приправници, нити раде у кабинету.
              Пробни рад за радни однос заснован на неодређено време траје шест
              месеци. За радни однос на одређено време, пробни рад је обавезан
              само ако је радни однос заснован на дуже од шест месеци и траје
              два месеца. Пробном раду не подлежу државни службеници на
              положају. Пробни рад државног службеника прати његов непосредно
              претпостављени, који после окончања пробног рада руководиоцу даје
              писмено мишљење о томе да ли је државни службеник задовољио на
              пробном раду. Државном службенику који не задовољи на пробном раду
              отказује се радни однос без права на новчану накнаду због отказа.
            </p>
            <h3>Попуњавање положаја</h3>
            <p>
              Европски стандарди предлагања кандидата за највиша службеничка
              места захтевају спровођење конкурса и одсуство политичког утицаја
              на избор кандидата. Сагласно томе, према Закону о државним
              службеницима, ради попуњавања положаја спроводи се интерни или
              јавни конкурс. Ако је положај попуњен, конкурс за попуњавање
              положаја оглашава се најкасније у року од 90 дана пре истека
              времена на које је државни службеник на положају постављен. До
              постављења државног службеника на положај може бити постављен
              један или више вршилаца дужности на укупни период до највише шест
              месеци, без интерног или јавног конкурса. За вршиоца дужности може
              се поставити лице из реда службеника на неодређено време које
              испуњава услове за рад на положају одређеном Законом о државним
              службеницима и правилником о унутрашњем уређењу и систематизацији
              радних места у државном органу.
            </p>
            <p>
              Решење руководиоца о попуњавању положаја на интерном или јавном
              конкурсу доноси се у року од 30 дана од дана постављања вршиоца
              дужности. У случају да се интерни, односно јавни конкурс не оконча
              постављањем на положај или ако је дошло до неуспеха јавног
              конкурса, статус вршиоца дужности може се продужити најдуже још
              три месеца. Изузетно, вршилац дужности може бити постављен и ради
              замене државног службеника на положају који одсуствује са рада
              дуже од 30 дана, а најдуже до његовог повратка на рад.
            </p>
            <p>
              Вршиоцу дужности престаје дужност истеком периода на који вршилац
              дужности може бити постављен и положај остаје непопуњен до
              постављања државног службеника на положај у конкурсном поступку.
              Вршиоцу дужности који је постављен из реда државних службеника
              мирују права и обавезе из радног односа у органу из којег је
              постављен и има право да се врати на радно место на које је био
              распоређен пре постављања и наставља да остварује право на плату
              коју је имао на том радном месту пре постављања.
            </p>
            <p>
              Интерни конкурс обавезан је ако положај попуњава Влада. У осталим
              државним органима може се одмах спровести јавни конкурс. Државни
              службеник може после протека времена на које је постављен бити
              поново постављен на исти положај, без интерног или јавног
              конкурса. Кад положај попуњава Влада интерни и јавни конкурс
              оглашава Служба за управљање кадровима, а спроводи конкурсна
              комисија, коју за сваки појединачни случај именује Високи
              службенички савет. На интерном конкурсу кад положај попуњава Влада
              могу да учествују само државни службеници из органа државне управе
              и служби Владе за које је по основу вредновања радне успешности
              утврђено да су у последња два узастопна вредновања радне
              успешности превазишли очекивања, који су већ на положају, којима
              је протекло време на које су постављени, који су поднели оставку
              на положај или којима је положај укинут, ако су похађали програм
              обуке.
            </p>
            <p>
              Изборни поступак спроводи конкурсна комисија. По окончаном
              изборном поступку конкурсна комисија саставља листу од највише три
              кандидата који су са најбољим резултатом испунили мерила прописана
              за избор. Листу кандидата конкурсна комисија доставља руководиоцу,
              односно другом лицу надлежном да Влади предложи кандидата за
              постављење на положај. Ни руководилац ни друго надлежно лице нису
              дужни да Влади предложе кандидата за постављење на положај, али
              јесу дужни да о разлозима за то обавесте Високи службенички савет
              и Службу за управљање кадровима у року од 30 дана од достављања
              листе кандидата. Ако је конкурсна комисија утврдила да ниједан
              кандидат није испунио мерила прописана за избор, Влади не може
              бити предложен кандидат за постављење на положај.
            </p>
            <p>
              Јавни конкурс се спроводи ако интерни конкурс није успео, односно
              ако се положај попуњава без интерног конкурса. Интерни конкурс
              није успео ако Влади није предложен кандидат за постављење на
              положај или ако Влада није поставила предложеног кандидата у року
              од 30 дана од достављања предлога о чему се обавештава Служба за
              управљање кадровима. Ако ни после јавног конкурса Влади не буде
              предложен кандидат за постављење на положај или она не постави
              предложеног кандидата, Служба за управљање кадровима оглашава нови
              јавни конкурс у првом наредном броју периодичног издања огласа
              Националне службе за запошљавање.
            </p>
            <p>
              На интерни и јавни конкурс кад положај попуњава Влада примењују се
              одредбе Закона о државним службеницима о интерном и јавном
              конкурсу при попуњавању извршилачких радних места, изузев података
              који се односе на место, време и дан провере компетенција
              кандидата у изборном поступку. Интерни и јавни конкурс за
              попуњавање положаја оглашава Служба за управљање кадровима.
              Интерни, односно јавни конкурс, оглашава се у року од осам дана од
              дана пријема решења о отпочињању поступка попуњавања положаја које
              се истовремено са решењем о именовању чланова конкурсне комисије
              доставља Служби за управљање кадровима. На попуњавање положаја у
              осталим државним органима сходно се примењују одредбе Закона о
              државним службеницима о интерном и јавном конкурсу кад положај
              попуњава Влада, изузев одредаба о саставу конкурсне комисије и о
              надлежности Високог службеничког савета и Службе за управљање
              кадровима. Састав Конкурсне комисије, начин провере компетенција,
              критеријуме и мерила за избор на радна места у Врховном касационом
              суду прописује председник Врховног касационог суда, за положај у
              Републичком јавном тужилаштву Републички јавни тужилац, а за
              остале државне органе тела одређена њиховим актима. Државни органи
              могу остварити сарадњу са Службом за управљање кадровима ради
              пружања стручне и саветодавне помоћи у провери компетенција. Влада
              уредбом ближе уређује спровођење интерног и јавног конкурса за
              попуњавање положаја у свим државним органима.
            </p>
            <h3>Престанак рада на положају</h3>
            <p>
              Државном службенику престаје рад на положају кад протекне време на
              које је постављен, ако поднесе писмену оставку, ако ступи
              нафункциjу у државном органу, органу аутономне покрајине или
              локалне самоуправе, ако буде укинут положај, ако му радни однос
              престане навршењем радног века или његовим писменим отказом, или
              ако буде разрешен. Положај је укинут ако буде укинут државни
              орган, ако део делокруга државног органа у коме је и положај
              преузме други државни орган или ако положај буде укинут доношењем
              новог или изменом постојећег Правилника. Државни службеник се
              разрешава с положаја ако му радни однос престане због:
            </p>
            <ol>
              <li>осуде на казну затвора од најмање шест месеци,</li>
              <li>
                коначног решења којим му је изречена дисциплинска казна
                престанка радног односа,
              </li>
              <li>
                коначног решења којим му је одређена оцена „не задовољава“,
              </li>
              <li>
                као и из других разлога предвиђених општим прописима о раду
                којима се уређује престанак радног односа независно од воље
                запосленог и воље послодаваца.
              </li>
            </ol>
            <p>
              Државни службеник се разрешава с положаја и ако орган или тело
              надлежно за његово постављење прихвати јавну препоруку Заштитника
              грађана за његово разрешење, односно ако прихвати иницијативу за
              разрешење на основу мере јавног објављивања препоруке за разрешење
              коју изрекне Агенција за борбу против корупције. Државни службеник
              који руководи државним органом разрешава се с положаја и када
              орган или тело надлежно за његово постављање утврди да је у време
              његовог руковођења дошло до озбиљног поремећаја у раду државног
              органа којим руководи због одговорности за неостваривање планова
              рада и стратешких циљева. Престанак рада на положају утврђује се
              решењем које доноси државни орган или тело надлежно за постављење
              државног службеника, у року од осам дана од дана наступања разлога
              због којих је рад на положају престао. Против овог решења жалба
              није допуштена, али може да се покрене управни спор.
            </p>
            <h3>Последице престанка рада на положају</h3>
            <p>
              Државни службеник коме је протекло време на које је постављен,
              који је разрешен јер је у годишњем или ванредном вредновању радне
              успешности утврђено да му је потребно побољшање, који је поднео
              оставку на положај или коме је положај укинут доношењем новог или
              изменом постојећег Правилника има право да у истом државном органу
              буде премештен на друго радно место за које испуњава услове ако
              оно постоји, а ако не постоји, постаје нераспоређен. Државни
              службеник који је разрешен с положаја на препоруку Заштитника
              грађана за његово разрешење, на основу мере јавног објављивања
              препоруке за разрешење коју изрекне Агенција за борбу против
              корупције, постаје нераспоређен. Државни службеник коме је положај
              укинут услед укидања државног органа има право да, до протека
              времена на које је био постављен, буде постављен на положај у
              државном органу који је преузео делокруг укинутог државног органа,
              ако новим Правилником буде предвиђен исти или сличан положај и он
              за њега испуњава услове, а ако такав положај не постоји, има иста
              права и дужности као да му је положај престао протеком времена на
              које је постављен. Иста права и дужности има и државни службеник
              коме је положај укинут услед тога што је део делокруга државног
              органа, у коме је и положај, преузео други државни орган. Ако
              државни орган буде укинут, а његов делокруг не преузме ниједан
              државни орган, државни службеник коме је положај укинут постаје
              нераспоређен.
            </p>
            <h3>
              Вредновање радне успешности и напредовање државних службеника
            </h3>
            <p>
              Вредновање радне успешности Циљ вредновања радне успешности
              државних службеника је обезбеђивање остварења свих организационих
              циљева државног органа, достизање радног понашања и очекиваних
              вредности у раду у складу са компетенцијама, мотивација, учење и
              развој државних службеника. Резултати вредновања радне успешности
              државних службеника користе се у утврђивању потреба и планирању
              обука, планирању развоја и стручног усавршавања, отклањању
              недостатака у раду и доношењу одлука о напредовању и
              распоређивању, односно премештају, одређивању плата и других
              примања и престанку радног односа државног службеника.
            </p>
            <p>
              Вредновање радне успешности државних службеника врши се на основу
              мерила радне успешности која обухватају понашајне компетенције
              државних службеника и резултате рада организационе јединице у
              којој државни службеник обавља послове свог радног места, односно
              којим руководи. У праћењу радне успешности државних службеника
              испољавање функционалних компетенција служи за утврђивање потреба
              за стручним усавршавањем државног службеника, као и праћења
              ефеката програма стручног усавршавања које је државни службеник
              похађао за време вредновања радне успешности.
            </p>
            <h3>Време вредновања радне успешности</h3>
            <p>
              Изузеци од вредновања радне успешности. Рад државних службеника
              прати се током целе године, а радна успешност вреднује се једном у
              календарској години. Не вреднује се радна успешност државног
              службеника:
            </p>
            <ol>
              <li>који руководи државним органом;</li>
              <li>
                који је у календарској години радио мање од шест месеци, без
                обзира на разлог;
              </li>
              <li>
                који је засновао радни однос на одређено време на радном месту у
                кабинету, у својству приправника и ради замене државног
                службеника који обавља приправнички стаж.
              </li>
            </ol>
            <p>
              У период од шест месеци не улази време у којем је државни
              службеник био одсутан са рада због коришћења права на годишњи
              одмор. Радна успешност државног службеника на положају вршиоца
              дужности, односно руководиоца подручне јединице органа основане у
              складу са посебним законом – завод, филијала и друга организациона
              јединица ван седишта органа (у даљем тексту: руководилац подручне
              јединице органа) вреднује се најкасније до краја јануара текуће
              године за претходну годину, а осталих државних службеника на
              извршилачким радним местима најкасније до краја фебруара текуће
              године за претходну годину. Изузетно, радна успешност државног
              службеника који је засновао радни однос на одређено време вреднује
              се пре престанка радног односа, ако је у календарској години радио
              најмање шест месеци. У вредновању радне успешности вреднују се
              понашајне компетенције државног службеника. У случају наставка
              рада на неодређено време државном службенику који је радио на
              одређено време због привремено повећаног обима посла почиње да
              тече нови период за вредновање радне успешности.
            </p>
            <h3>Начин вредновања радне успешности</h3>
            <p>
              На основу вредновања радне успешности утврђује се, у односу на
              захтеве за обављање послова радног места:
            </p>
            <ol>
              <li>да државни службеник није испунио већину очекивања;</li>
              <li>да је потребно побољшање;</li>
              <li>да је државни службеник испунио очекивања;</li>
              <li>да је државни службеник превазишао очекивања.</li>
            </ol>
            <p>
              Радну успешност утврђује решењем државни службеник на положају –
              за државне службенике који обављају послове у области рада органа
              за коју државни службеник на положају има овлашћења и одговорност
              за руковођење, односно руководилац подручне јединице органа за
              државне службенике у подручној јединици органа. Радну успешност за
              државне службенике на положају, руководиоце подручне јединице
              органа који су за свој рад непосредно одговорни руководиоцу органа
              и државне службенике који за свој рад нису одговорни државним
              службеницима на положају утврђује решењем руководилац.
            </p>
            <p>
              Предлог вредновања радне успешности државног службеника даје
              непосредни руководилац државног службеника када државни службеник
              не одговара непосредно за рад лицу које доноси решење о радној
              успешности. Лице које вреднује радну успешност државног
              службеника, односно даје предлог вредновања, дужно је да у
              поступку вредновања оствари сарадњу са лицем по чијим налозима,
              одлукама или предлозима је државни службеник поступао у периоду
              вредновања у обављању послова свог радног места.
            </p>
            <p>
              Радна успешност државног службеника који није испунио већину
              очекивања, односно који превазилази очекивања, мора да произилази
              из доказа који се односе на рад државног службеника и да буде
              образложена навођењем конкретних примера стварног радног понашања.
              Ако предлог вредновања не произлази из извештаја о вредновању
              радне успешности односно из конкретних примера стварног радног
              понашања за државне службенике, лице које доноси решење о радној
              успешности има право да затражи да се вредновање радне успешности
              преиспита. Ако ни након преиспитивања радне успешности предлог
              вредновања по мишљењу лица које доноси решење о вредновању радне
              успешности не произлази из извештаја о вредновању радне
              успешности, односно из конкретних примера стварног радног
              понашања, лице које доноси решење извршиће вредновање радне
              успешности државног службеника у складу са приложеним извештајем,
              односно примерима његовог радног понашања.
            </p>
            <p>
              Државни службеници на руководећим радним местима дужни су да
              похађају програме обука којима се унапређује способност за успешно
              остваривање вредновања радне успешности државних службеника. Ближи
              начин, мерила и критеријуме за вредновање радне успешности у свим
              државним органима прописује Влада. Праћење рада државног
              службеника на извршилачком радном месту и план унапређења рада
              Ванредно вредновање Рад државног службеника прати се током целе
              године. Ако праћењем рада државног службеника, по мишљењу
              непосредног руководиоца, државном службенику недостају
              компетенције за делотворно обављање послова радног места,
              непосредни руководилац дужан је да у сарадњи са јединицом за
              управљање кадровима у државном органу достави државном службенику
              писано обавештење о недостацима у његовом раду и одреди план
              унапређења рада, који може да подразумева и упућивање на стручно
              усавршавање. Рад државног службеника прати се у наредном периоду
              од најмање три месеца од дана одређивања плана унапређења рада,
              након чега непосредни руководилац сачињава извештај о остваривању
              плана унапређења његовог рада, који доставља државном службенику и
              лицу одговорном за управљање кадровима у државном органу.
            </p>
            <p>
              Истеком рока рад државног службеника може да се ванредно вреднује
              и пре редовног годишњег вредновања. У ванредном вредновању радне
              успешности вреднују се понашајне компетенције државног службеника.
              Ванредно вредновање радне успешности државног службеника може се
              вршити само у току периода праћења његовог рада пре редовног
              годишњег вредновања. Државни службеник нема право посебне жалбе на
              обавештење о недостацима у његовом раду, план унапређења рада или
              извештај о унапређењу у раду. Праћење рада државног службеника на
              положају и ванредно вредновање Ако се праћењем рада државног
              службеника на положају утврди да државни службеник не остварује
              резултате рада, руководилац је дужан да му достави писано
              обавештење о недостацима у његовом раду и остави рок од најмање
              три месеца за побољшање. Истеком рока, рад државног службеника на
              положају може да се ванредно вреднује. У ванредном вредновању
              радне успешности државног службеника на положају вреднују се
              резултати рада. Ванредно вредновање радне успешности државног
              службеника на положају може да се врши само у току периода праћења
              његовог рада пре редовног годишњег вредновања.
            </p>
            <h3>
              Последице вредновања радне успешности државног службеника који
              није испунио већину очекивања, односно коме је потребно побољшање
            </h3>
            <p>
              Државни службеник на извршилачком радном месту коме у годишњем или
              ванредном вредновању радне успешности буде утврђено да је потребно
              побољшање, премешта се на радно место разврстано у ниже звање које
              одговара његовој врсти и степену стручне спреме, односно
              образовања, и за које испуњава услове за рад, а ако такво радно
              место не постоји, одређује му се нижи коефицијент у складу са
              законом којим се уређују плате у државним органима. Државном
              службенику указује се на области у којима је потребно побољшање и
              упућује се на стручно усавршавање којим се унапређују његове
              компетенције. Државном службенику коме у ванредном или годишњем
              вредновању радне успешности буде утврђено да не испуњава очекивања
              престаје радни однос даном коначности решења о вредновању радне
              успешности. Решењем се утврђује и да државном службенику престаје
              радни однос. Државном службенику коме у годишњем вредновању радне
              успешности буде утврђено да не испуњава очекивања а непосредни
              руководилац у праћењу његовог рада није указао на недостатке у
              раду и одредио план унапређења рада, односно руководилац није
              доставио писано решење о недостацима рада државног службеника, не
              престаје радни однос, већ се у решењу о вредновању радне
              успешности одређује да ће се државни службеник ванредно
              вредноватинакон истека рока одређеног у плану унапређења рада,
              односно истека рока за побољшање.
            </p>
            <h3>Напредовање</h3>
            <p>
              Напредовање је посебан облик награђивања државних службеника.
              Државни службеник напредује:
            </p>
            <ol>
              <li>
                премештајем на непосредно више извршилачко радно место или
              </li>
              <li>
                постављењем на положај или виши положај, у истом или другом
                државном органу.
              </li>
            </ol>
            <p>
              Непосредно више извршилачко радно место јесте оно чији се послови
              раде у непосредно вишем звању, или у истом или непосредно вишем
              звању, али на радном месту руководиоца уже унутрашње јединице у
              државном органу. Државни службеник може да напредује и преласком у
              виши платни разред, без промене радног места, према закону којим
              се уређују плате у државним органима. Државни службеник може по
              основу вредновања радне успешности за обављање послова радног
              места која су разврстана у исто звање да буде награђен одређивањем
              већег коефицијента у оквиру платне групе у коју је сврстано то
              звање према закону којим се уређују плате у државним органима.
              Руководилац може да премести на непосредно више извршилачко радно
              место државног службеника коме је најмање два пута узастопно
              утврђено да превазилази очекивања, ако постоји слободно радно
              место и државни службеник испуњава услове за рад на њему и има
              потребне компетенције.
            </p>
            <p>
              Изузетно, државни службеник који је премештен на непосредно више
              радно место јер му је два пута узастопно утврђено да превазилази
              очекивања може, и ако не испуњава услове у вези с радним искуством
              у струци, да буде премештен на непосредно више радно место ако је
              опет утврђено да превазилази очекивања. Руководилац може да
              премести на непосредно више извршилачко радно место државног
              службеника коме је у периоду од пет година узастопно утврђено
              најмање да испуњава очекивања.
            </p>
            <p>
              Државни службеник може да се премести на радно место руководиоца
              уже унутрашње јединице у државном органу на предлог посебног
              руководиоца, који се даје након спроведене анализе Службе за
              управљање кадровима о индивидуалном потенцијалу за развој државног
              службеника за државне службенике из органа државне управе, односно
              анализе јединице за управљање кадровима у државном органу за
              државне службенике у другом државном органу. Након премештаја
              државни орган упућује државног службеника на учешће у програму
              обука руководиоца. Државни органи могу остварити сарадњу са
              Службом за управљање кадровима ради пружања стручне и саветодавне
              помоћи у анализи индивидуалних потенцијала за развој државног
              службеника.
            </p>
            <p>
              Прекид у вредновању радне успешности услед одсутности са рада
              државног службеника не сматра се прекидом узастопности. Вредновање
              радне успешности на коме је засновано једно напредовање не узима
              се у обзир за следеће напредовање. Државни службеник може да
              напредује на сваки, а не само непосредно виши положај. За
              напредовање морају да буду испуњени услови у вези с односом
              вредновања радне успешности, постојање слободног радног места и
              радно искуство који су потребни за напредовање на више извршилачко
              радно место.
            </p>
            <h3>Премештај државних службеника због потребе рада</h3>
            <p>
              Државни службеник може, због потребе рада, да буде трајно или
              привремено премештен на друго одговарајуће радно место у истом
              државном органу или привремено премештен у други државни орган. За
              премештај државног службеника због потребе рада није потребна
              сагласност државног службеника. Државни службеник на положају не
              може бити премештен.
            </p>
            <p>
              Одговарајуће радно место јесте оно чији се послови раде у истом
              звању као послови радног места са кога се државни службеник
              премешта и за које државни службеник испуњава све услове. Државни
              службеник може да буде трајно премештен на друго одговарајуће
              радно место у истом државном органу, ако то налажу организација
              или рационализација послова или други оправдани разлози. Државни
              службеник може, у складу са потребама и организацијом рада
              државног органа, на свој захтев да буде трајно премештен на радно
              место чији се послови раде у нижем звању од послова радног места
              са којег се државни службеник премешта, ако испуњава услове за рад
              на том радном месту и поседује потребне компетенције.
            </p>
            <p>
              Државни службеник може да буде привремено премештен на друго
              одговарајуће радно место у истом државном органу због замене
              одсутног државног службеника или повећаног обима посла, при чему
              задржава сва права на свом радном месту. Привремени премештај
              траје најдуже једну годину, после чега државни службеник има право
              да се врати на радно место на коме је радио пре премештаја.
              Државни службеник може да буде привремено премештен на
              одговарајуће радно место у други државни орган у коме је повећан
              обим посла, а сва права из радног односа остварује у државном
              органу из кога је премештен. Привремени премештај у други државни
              орган траје најдуже шест месеци, а изузетно може да буде продужен
              најдуже за још шест месеци. После протека времена премештаја
              државни службеник има право да се врати на радно место на коме је
              радио пре премештаја. О привременом премештају државног службеника
              из једног у други државни орган руководиоци закључују писмени
              споразум. После тога руководилац државног органа из кога се
              државни службеник премешта доноси решење о премештају.
            </p>
            <h2>Стручно усавршавање и оспособљавање</h2>
            <h3>Стручно усавршавање</h3>
            <p>
              Државни службеник има право и дужност да се стручно усавршава,
              према потребама државног органа. Средства за стручно усавршавање
              обезбеђују се у буџету Републике Србије. Стручно усавршавање је
              право и дужност државног службеника да стиче знања и вештине,
              односно способности за извршавање послова радног места, у складу
              са потребама државног органа. Руководилац је дужан да државном
              службенику омогући стручно усавршавање за извршавање послова
              радног места у складу са програмима стручног усавршавања утврђеним
              Законом о државним службеницима. Стручно усавршавање заснива се на
              општим програмима, програмима обуке руководиоца и посебним
              програмима.
            </p>
            <p>
              Национална академија за јавну управу (у даљем тексту: Национална
              академија) врши развој методологије и стандардних инструмената
              који омогућавају континуирано и флексибилно праћење и
              прилагођавање програма обуке у складу са потребама државних органа
              и сагласно закону и подзаконским прописима спроводи поступак
              утврђивања потреба за програме које припрема и спроводи.
              Утврђивање потребе за стручним усавршавањем разматра и усваја
              Програмски савет Националне академије, која исту развија у сарадњи
              са надлежним органом за послове управљања кадровима у државној
              управи, органом надлежним у пословима координације у вези са
              процесом придруживања и приступања Европској унији, као и
              одговорним лицима за послове управљања кадровима у државним
              органима. Утврђивање потреба за посебне програме обуке спроводе
              државни органи, уз стручну подршку Националне академије, а на
              основу утврђених критеријума и мерила и стандардних инструмената.
            </p>
            <p>
              Општи програм обуке спроводи се ради обезбеђивања подизања нивоа
              знања и вештина за обављање послова у државним органима, у складу
              са утврђеним потребама, и обухвата:
            </p>
            <ol>
              <li>
                Уводни програм обуке. Обухвата стручно оспособљавање државних
                службеника који први пут заснивају радни однос удржавном органу,
                као и ради припреме за полагање државног стручног испита. Уводни
                програм обуке припрема се и спроводи у зависности од степена
                стручне спреме, а садржи основне елементе програма државног
                стручног испита. Корисници Уводног програма обуке пријављују се
                током године, у складу са роком и условима пријаве које утврђује
                и објављује Национална академија, а могу бити и упућени од
                стране руководиоца;
              </li>
              <li>
                Програм континуираног стручног усавршавања државних службеника у
                државним органима. Обухвата опште и посебне теме из надлежности
                државних органа, практична знања и вештине које су заједничке
                или одликују већину корисника, а нарочито обухвата теме као што
                су: планирање, припрема и израда прописа (законодавни процес),
                практични аспекти примене новодонетих системских прописа и
                других прописа, управно право, управни поступак и израда
                управних аката, инспекцијски надзор, стратешко планирање и
                управљање, заштита људских права, борба против корупције,
                управљање финансијама, Европска унија (основне функције Европске
                уније, односно институције, право и процедуре Европске уније и
                секторске политике), управљање међународном развојном помоћи,
                укључујући средства финансијске помоћи Европске уније,
                планирање, управљање и развој људских ресурса, развој
                информатичких вештина, управљање системом јавних политика, лични
                развој запослених, развој аналитичких вештина, обука предавача,
                усавршавање страних језика и друго. Програм стручног усавршавања
                у тематској области Европска унија припрема спроводи и развија
                Национална академија, у сарадњи са органом надлежним у пословима
                координације у вези с процесом придруживања и приступања
                Европској унији.
              </li>
              <li>
                Програм обуке руководилаца. Програм обуке руководилаца има за
                циљ стручно усавршавање државних службеника који се припремају
                за руководећа радна места или се на њима налазе, ради стицања
                знања и вештина, као и унапређења способности за успешно
                остваривање функције руковођења у државном органу и унапређење
                квалитета у процесу утврђивања и спровођења јавних политика.
                Овај програм припрема, спроводи и развија Национална академија,
                у сарадњи са надлежним органом за послове управљања кадровима у
                државној управи, као и одговорним лицима за послове управљања
                кадровима у државним органима.
              </li>
              <li>
                Посебни програми обуке. Посебни програми обуке припремају се и
                спроводе ради стручног усавршавања државних службеника и
                запослених у појединим државним органима, а у складу са
                специфичним потребама из њиховог делокруга и надлежности,
                односно потребама у вези с појединим радним местима, врстом
                послова или посебномгрупом корисника, као и стручног усавршавања
                чланова преговарачког тима и преговарачких група и других
                релевантних група у процесу преговора о приступању Републике
                Србије Европској унији, односно потреба које произлазе из тог
                процеса. Државни орган у непосредној сарадњи са Националном
                академијом може да одлучи да посебан програм обуке:
                <ol>
                  <li>самостално програмира и спроводи;</li>
                  <li>
                    програмира Национална академија, односно да преузме
                    припремљен програм Националне академије, а самостално га
                    спроводи;
                  </li>
                  <li>
                    да сам програмира, а да спровођење повери Националној
                    академији;
                  </li>
                  <li>програмира и спроведе Национална академија.</li>
                </ol>
              </li>
            </ol>
            <p>Обавезни елементи (делови) програма стручног усавршавања су:</p>
            <ol>
              <li>
                разлог који је условио доношење програма и циљ који се жели
                остварити његовом реализацијом;
              </li>
              <li>област стручног усавршавања;</li>
              <li>опис програма и тематских целина;</li>
              <li>државни органи којима је намењен;</li>
              <li>
                опис циљне групе корисника обуке и најмањи и оптималан број
                полазника;
              </li>
              <li>пројекција трошкова програма по једном кориснику;</li>
              <li>облици, методе и носиоци реализације;</li>
              <li>
                очекивани ефекти у подизању нивоа знања и вештина полазника;
              </li>
              <li>начин вредновања и верификације</li>
              <li>трајање програма.</li>
            </ol>
            <h3>Доношење програма стручног усавршавања</h3>
            <p>
              Општи програм обуке и Програм обуке руководилаца за сваку годину
              доноси Влада, на предлог Националне академије, по претходно
              прибављеном мишљењу Високог службеничког савета. Посебне програме
              обуке доноси руководилац, односно други надлежни орган, за сваку
              годину, према посебним потребама државног органа, а посебни
              програм који се односи на преговарачки тим и преговарачке групе и
              друге релевантне групе у процесу преговора о приступању Републике
              Србије Европској унији, односно потребе које произлазе из тог
              процеса руководилац органа надлежног у пословима координације у
              вези са процесом придруживања и приступања Европској унији, по
              претходно прибављеној сагласности органа у чијем делокругу су
              области обухваћене одговарајућим преговарачким поглављем. Облици
              спровођења програма стручног усавршавања могу бити предавања,
              семинари, тренинзи, радионице, округли столови, конференције,
              стажирања, коучинг, менторство, студијске посете, електронско
              учење и друго.
            </p>
            <h3>Предавачи и други реализатори и спроводиоци програма</h3>
            <p>
              Програм стручног усавршавања који спроводи Национална академија,
              по правилу, реализују предавачи акредитовани у складу са програмом
              селекције, обуке и акредитације предавача. Предавачи могу бити из
              састава запослених у Националној академији, под условом да су
              претходно акредитовани под општим условима акредитације предавача.
              Ментори реализују програм стручног усавршавања када је, групним
              или појединачним радом са полазницима и у поступку обављањапослова
              њиховог радног места, потребно обезбедити непосредну подршку и
              преношење комплетних знања, искустава, способности и вештина које
              за рад у области која је предмет програма има ментор, а која треба
              да стекне полазник. Коучеви обезбеђују реализацију програма
              пружањем подршке полазницама која је усмерена на то да се
              заједничким или међусобним подстицањем за размену искустава
              коучева и полазника развију вештине за ефикасније решавање
              проблема и остваривање професионалних интереса и унапређење радног
              учинка на радном месту, односно за остваривање утврђеног делокруга
              и надлежности државног органа. Предавачима, менторима, коучевима и
              другим реализаторима програма припада накнада за извршени рад.
              Реализатори програма за време извођења програма остварују право на
              плаћено одсуство са рада, за које остварују право на накнаду плате
              као да се налазе на раду.
            </p>
            <p>
              Посебне програме обуке могу да спроводе високошколске установе
              које су акредитоване у складу са прописима о високом образовању,
              научноистраживачке организације које су акредитоване у складу са
              прописима о научноистраживачкој делатности, јавно признати
              организатори образовања одраслих који су тај статус стекли у
              складу са прописима о образовању одраслих и лица која за то буду
              акредитована. Селекцију и акредитацију предавача и других
              реализатора и спроводиоца програма, као и ментора и коучева,
              спроводи Национална академија. Селекција предавача, ментора и
              коучева спроводи се из реда стручњака из области релевантне за рад
              државних органа, првенствено из реда запослених у државним
              органима. Предавач, ментор и коуч се селектују на основу стручног,
              радног и предавачког искуства у предметној области за коју се
              пријављују, објављених радова из релевантне стручне области,
              провере тренерских вештина, као и успеха у програму обуке
              предавача.
            </p>
            <p>
              Програм обуке предавача, ментора и коучева подразумева стручно
              усавршавање лица са специјалистичким знањем из одређених области и
              спроводи се ради унапређења предавачких вештина, усвајања
              дидактичко-методичких знања и развоја вештина презентације и
              комуникације ради преношења стручних знања. Изузетно, када се за
              предавача селектује странац, програм обуке обухвата основе правног
              поретка и законодавног система Републике Србије, организације,
              делокруга и надлежности државних органа и њиховог односа према
              другим органима јавне власти и имаоцима јавних овлашћења и основне
              мере и активности из стратешких аката из области за коју се
              ангажује. Акредитација предавача, ментора и коучева врши се након
              спроведеног поступка селекције, уписом у сталну листу предавача и
              других реализатора обуке која се води према стручној, односно
              тематској области или вештини. Влада, на предлог Националне
              академије, доноси акт којим се ближе уређује програм селекције,
              обуке, акредитације и начина ангажовања предавача, ментора и
              коучева, износ накнада за њихов рад, као и облик, начин уписа и
              вођења сталне листе предавача и других реализатора обука. За
              спровођење посебних програма обуке могу се акредитовати лица која
              испуне услове у погледу потребних кадрова, простора, опреме и
              средстава.
            </p>
            <p>
              Лице које поднесе захтев за акредитацију мора да има, односно да
              обезбеди:
            </p>
            <ol>
              <li>
                одговорно лице, као и реализаторе обуке са сталне листе
                предавача коју води Национална академија, друге реализаторе
                обуке ангажоване из реда запослених у високошколским установама
                које су акредитоване у складу са прописима о високом образовању
                или из реда запослених у научно-истраживачким организацијама
                акредитованим у складу са прописима о научно-истраживачкој
                делатности или из реда запослених у другим јавно признатим
                организаторима активности образовања одраслих или реализаторе
                обуке који имају најмање исти ниво и врсту образовања као и
                запослени који су полазници обуке, односно одговарајућег
                програма, и који поседују стручно, радно и предавачко искуство у
                области у којој се програм спроводи, односно објављене радове из
                релевантне стручне области;
              </li>
              <li>
                простор, у власништву, закупу или по основу уговора о коришћењу,
                у коме ће се спровести обука, односно реализовати програм, а
                који није мањи од 2 м² по полазнику обуке;
              </li>
              <li>
                опрему и средства (намештај, рачунаре, пројекторе, табле за
                презентацију и др.) који су неопходни за реализацију програма.
              </li>
            </ol>
            <p>
              Влада, на предлог Националне академије, доноси акт којим се ближе
              уређују критеријуми и мерила којима се доказује испуњеност
              наведених услова, односно потврђује статус акредитоване
              високошколске установе или научно-истраживачке организације или
              јавно признатог организатора активности образовања одраслих, као и
              облик, начин уписа и вођења евиденције о овим лицима. Избор
              извођача посебних програма између акредитованих спроводиоца обука
              врши се сагласно прописима којима се уређује област јавних
              набавки.
            </p>
            <p>
              Све наведено што се односи на селекцију и акредитацију предавача и
              других реализатора и спроводиоца програма сходно се примењује и на
              предаваче, друге реализаторе и спроводиоце програма којима је тај
              статус утврђен потврђеним међународним уговором, односно
              споразумом закљученим сагласно закону којим се уређују донације и
              хуманитарна помоћ. Евиденција, акредитација и депозит података о
              програмима стручног усавршавања. Национална академија води
              евиденцију програма стручног усавршавања у државним органима у
              оквиру централне евиденције програма стручног усавршавања у јавној
              управи. Евиденција садржи податке о програмима стручног
              усавршавањакоје спроводи Национална академија у складу са Законом
              о државним службеницима и програмима стручног усавршавања које
              самостално спроводе државни органи. Посебни програми обуке које
              самостално остварују државни органи уписују се у ову евиденцију
              пре почетка извођења, чиме стичу својство акредитованог програма
              стручног усавршавања у државним органима. Евиденција поред
              података о програму садржи и податке о:
            </p>
            <ol>
              <li>државним органима, односно корисницима;</li>
              <li>учесницима обуке;</li>
              <li>
                спроводиоцу коме је поверено извођење обуке; предавачима,
                менторима и коучевима;
              </li>
              <li>
                оценама успешности спроведених програма и материјалима који су
                припремљени за потребе или су производ програма стручног
                усавршавања.
              </li>
            </ol>
            <p>
              Вредновање спроведених програма стручног усавршавања остварује се
              нарочито на основу годишње оцене непосредног руководиоца о утицају
              похађања обука на унапређење обављања посла, оцене полазника о
              реализованом програму, оцене реализатора програма и оцене
              Програмског савета Националне академије. Критеријуме и мерила за
              вредновање програма стручног усавршавања утврђује Национална
              академија, у сарадњи са надлежним органом за послове управљања
              кадровима у државној управи, органом надлежним у пословима
              координације у вези са процесом придруживања и приступања
              Европској унији, као и одговорним лицима за послове управљања
              кадровима у државним органима.
            </p>
            <h3>Верификација програма стручног усавршавања</h3>
            <p>
              За све програме стручног усавршавања који су акредитовани код
              Националне академије издаје се уверење (сертификат, потврда)
              учеснику, односно кориснику програма. Ако програм не садржи
              проверу успеха, односно процену стечених знања или вештина, издаје
              се уверење (потврда) о похађању програма. Ако се по завршетку
              програма врши провера знања учесника, односно корисника, издаје се
              одговарајуће уверење о оствареном успеху (сертификат). Потврду о
              похађању програма, односно сертификат о оствареном успеху издаје
              организатор програма. Услове издавања, облик уверења (сертификата,
              потврде) и начин вођења евиденције о издатим уверењима
              (сертификатима, потврдама) ближе прописује Национална академија.
            </p>
            <h3>Стручно усавршавање стажирањем</h3>
            <p>
              Државни службеник који је упућен на стручно усавршавање путем
              стажирања на основу програма стручног усавршавања или на основу
              посебног споразума о међународној сарадњи у складу са тим
              програмом (у даљем тексту: стажирање) остварује сва права из
              радног односа у државном органу из којег је упућен на стажирање и
              у обавези је да по окончању стажирања останена раду у том или
              другом државном органу двоструко дуже од времена проведеног на
              стажирању, а најмање годину дана. По завршеном стажирању државни
              службеник је дужан да пренесе и примени стечена знања и вештине.
              Државни службеник који по окончању стажирања не остане на раду у
              државном органу у прописаном трајању дужан је да једнократно врати
              све трошкове стажирања исплаћене из буџета Републике Србије. Права
              и обавезе државног службеника на стажирању уређују се уговором.
            </p>
            <p>
              Влада ближе уређује начин избора државних службеника који се
              упућују на стручно усавршавање путем стажирања, битне елементе
              уговора о уређивању међусобних права и обавеза државног службеника
              и државног органа из ког се упућује на стажирање, начин обрачуна и
              рефундације (враћања) трошкова стажирања, начин преношења стеченог
              знања и вештина по завршеном стажирању, као и друга питања од
              значаја за стажирање.
            </p>
            <h3>Прикупљање и обрада података</h3>
            <p>
              Државни органи дужни су да Националној академији достављају
              податке и материјале који чине садржину Евиденције. Увид у податке
              уписане у Евиденцију могу извршити управни инспектори и
              руководилац или друго лице које одлучује о правима и дужностима
              државног службеника у чије податке се врши увид, у складу са
              законом који уређује заштиту података о личности. Национална
              академија може вршити обраду података уписаних у Евиденцију у
              сврху извршавања послова из своје надлежности у складу са законом
              који уређује заштиту података о личности. Национална академија
              објављује на својој званичној интернет страници податке о
              програмима стручног усавршавања које спроводи и које самостално
              спроводе државни органи, као и следеће податке о:
            </p>
            <ol>
              <li>
                спроводиоцима програма стручног усавршавања: назив и седиште;
                име и презиме лица одговорног за реализацију програма; број и
                датум решења о акредитацији; област акредитације;
              </li>
              <li>
                предавачима, менторима, коучевима и другим реализаторима
                програма стручног усавршавања: име и презиме; број и датум
                решења о акредитацији; област акредитације.
              </li>
            </ol>
            <h3>Додатно образовање</h3>
            <p>
              Државном службенику може да се омогући додатно образовање значајно
              за државни орган. Државни службеник који ће да се додатно образује
              бира се на интерном конкурсу у државном органу, а предност има
              државни службеник који је остварио радну успешност са бољим
              резултатом у претходна три узастопна вредновања. Трошкове додатног
              образовања сноси државни орган.
            </p>
            <p>
              Права и обавезе државног службеника који се додатно образује
              уређују се уговором. Државни службеник има право на мировање
              радног односа ако додатно образовање захтева привремено одсуство с
              рада. По завршеном додатном образовању државни службеник се
              премешта на радно место разврстано у најниже звање за степен
              образовања који је стекао додатним образовањем. Државни службеник
              дужан је да у року од једне године положи државни стручни испит
              према плану и програму за степен образовања који је стекао
              додатним образовањем. Државном службенику који не положи државни
              стручни испит престаје радни однос.
            </p>
            <p>
              После додатног образовања државни службеник обавезан је да остане
              на раду у државном органу најмање двоструко дуже од трајања
              додатног образовања, иначе је дужан да једнократно врати све
              трошкове додатног образовања.
            </p>
            <h3>Стручни испит</h3>
            <p>
              Државни службеник који је у радном односу на неодређено време мора
              да има положен државни стручни испит. Влада уредбом ближе уређује
              програм и начин полагања државног стручног испита за све државне
              органе, састав и начин рада комисије за спровођење државног
              стручног испита, трошкове полагања државног стручног испита,
              изглед обрасца уверења о положеном државном стручном испиту и
              начин уписа и вођења евиденције о положеном државном стручном
              испиту.
            </p>
            <p>
              Министарство надлежно за систем државне управе води Евиденцију о
              положеном државном стручном испиту. Ова евиденција се води у
              електронском облику. Министарство издаје уверење о положеном
              државном стручном испиту, на прописаном обрасцу. Државни стручни
              испит нису дужни да полажу они државни службеници у судовима,
              јавним тужилаштвима и Државном правобранилаштву који су обавезни
              да полажу правосудни испит, нити државни службеници у осталим
              државним органима који су положили правосудни испит, државни
              службеници у дипломатском звању који су у обавези да полажу или су
              положили дипломатско-конзуларни испит у складу са законом којим се
              уређују спољни послови, као и државни службеници који су
              здравствени радници у Управи за извршење кривичних санкција, који
              су у обавези да полажу или су положили стручни испит у области
              здравствене заштите.
            </p>
            <p>
              Законом може да се предвиди посебан стручни испит који се полаже,
              ради запослења на радним местима са посебним дужностима и
              овлашћењима. Државни службеник на пробном раду који је радни однос
              засновао на неодређено време и државни службеник који је засновао
              радни однос на неодређено време, а који нема положен државни
              стручни испит полаже државни стручни испит у року од шест месеци
              од дана заснивања радног односа. Приправник полаже државни стручни
              испит до окончања приправничког стажа.
            </p>
            <h3>Стручно оспособљавање – приправништво</h3>
            <p>
              Приправник је лице које први пут заснива радни однос у својој
              струци и оспособљава се за самосталан рад. Изузетно, радни однос у
              статусу приправника може се засновати и са лицем које је код
              другог послодавца било у радном односу, односно обављало рад ван
              радног односа на пословима у својој струци краће од времена
              утврђеног за приправнички стаж у степену образовања који је услов
              за рад на тим пословима. Време проведено у радном односу, односно
              на раду ван радног односа код другог послодавца не урачунава се у
              приправнички стаж.
            </p>
            <p>
              Приправник заснива радни однос на одређено време, после
              спроведеног јавног конкурса. Изузетно, ако је након спроведеног
              јавног конкурса за обављање приправничког стажа примљено лице које
              је државни службеник у радном односу на неодређено време, државни
              службеник распоређује се на радно место на којем обавља
              приправнички стаж у статусу приправника, до окончања приправничког
              стажа. Државном службенику мирују права и обавезе из радног односа
              у органу у којем је засновао радни однос на неодређено време и има
              право да се врати на радно место на које је био распоређен пре
              обављања приправничког стажа.
            </p>
            <h3>Трајање приправничког стажа</h3>
            <p>
              Приправнички стаж на радним местима са високим образовањем студија
              другог степена (дипломске академске студије – мастер,
              специјалистичке академске студије, специјалистичке струковне
              студије), односно са основним студијама у трајању од најмање
              четири године траје једну годину, на радним местима са високим
              образовањем студија првог степена (основне академске студије,
              основне струковне студије), односно са студијама у трајању до три
              године девет месеци, а на радним местима са средњим образовањем
              шест месеци. Посебним законом може бити одређен приправнички стаж
              који траје дуже или краће него што је предвиђено овим законом.
              Приправнику који из оправданих разлога одсуствује с рада дуже од
              једног месеца продужава се приправнички стаж онолико колико је
              трајало одсуство.
            </p>
            <h3>Програм оспособљавања приправника</h3>
            <p>
              Приправници се оспособљавају за самосталан рад у складу са општим
              актом о увођењу приправника у рад који доноси руководилац и општим
              програмом оспособљавања приправника за полагање државног стручног
              испита. Ментори у програмима стручног оспособљавања приправника у
              државним органима јесу, по правилу, државни службеници и запослени
              који имају знатно искуство у обављању релевантних послова и који
              су остварили запажене и признате резултате у раду државних органа.
              Менторство у државним органима остварује се у складу са актом,
              односно програмом, а подразумева непосредан лични пренос знања и
              искустава у одређеном трајању. Национална академија припрема и
              спроводи посебан програм обуке ментора и доноси смернице за њихов
              рад.
            </p>
            <h3>Настављање рада на неодређено време</h3>
            <p>
              После окончања приправничког стажа и положеног државног, као и
              посебног стручног испита када је то предвиђено законом, приправник
              у радном односу на одређено време може да настави рад на
              неодређено време ако постоји одговарајуће радно место на које може
              да буде распоређен и ако се распоређивање уклапа у донесени
              кадровски план. После окончања приправничког стажа државни
              службеник има право да се врати на радно место чије је послове
              обављао пре обављања приправничког стажа.
            </p>
            <h3>Уговор о стручном оспособљавању</h3>
            <p>
              Са незапосленим лицем руководилац може закључити уговор о стручном
              оспособљавању без накнаде, ради стручног оспособљавања, односно
              стицања радног искуства и услова за полагање државног стручног
              испита. Овај уговор за оспособљавање за рад лица са средњим
              образовањем закључује се најдуже на шест месеци, а уговор за
              оспособљавање за рад лица са високим образовањем најдуже на годину
              дана. Национална академија обезбеђује стручну подршку, јединствену
              евиденцију програма и координацију стручног оспособљавања у
              државним органима. Услови и начин селекције кандидата за стручно
              оспособљавање, услови рада и накнада трошкова, план и програм
              стручног оспособљавања, менторски надзор, елементи уговора о
              стручном оспособљавању, као и права и обавезе корисника програма и
              менторског државног органа по окончању стручног оспособљавања и
              друга питања од значаја за стручно оспособљавање утврђују се
              програмом стручног оспособљавања. Програм стручног оспособљавања у
              органима државне управе доноси Влада, на предлог Националне
              академије, а програме стручног оспособљавања у другим државним
              органима доносе ти органи. Стручно оспособљавање у државним
              органима обавља се, по правилу, под непосредним надзором ментора,
              односно стручног лица које испуњава услове за ментора. По окончању
              стручног оспособљавања, ментор руководиоцу државног органа
              доставља извештај о оствареним резултатима и успеху. Међусобна
              права и обавезе између корисника стручног оспособљавања и државног
              органа уређују се уговором о стручном оспособљавању.
            </p>
            <h2>Одговорност државних службеника</h2>
            <h3>Дисциплинска одговорност</h3>
            <p>
              Државни службеник је дисциплински одговоран за повреде дужности из
              радног односа. Одговорност за кривично дело или прекршај не
              искључује дисциплинску одговорност. Повреде дужности из радног
              односа могу бити лакше и теже. Лакше повреде дужности из радног
              односа јесу:
            </p>
            <ol>
              <li>
                учестало закашњавање, неоправдано одсуствовање у току радног
                времена или ранији одлазак с рада;
              </li>
              <li>несавесно чување службених списа или података;</li>
              <li>неоправдан изостанак с рада један радни дан;</li>
              <li>
                неоправдано необавештавање непосредно претпостављеног о
                разлозима спречености за долазак на рад у року од 24 сата од
                настанка разлога;
              </li>
              <li>
                необавештавање или неблаговремено обавештавање државног органа о
                примљеном поклону мање вредности;
              </li>
              <li>
                необавештавање или неблаговремено обавештавање руководиоца о
                додатном раду за који није потребна сагласност руководиоца и
              </li>
              <li>
                повреда кодекса понашања државних службеника која није
                обухваћена неком од повреда дужности из радног односа
                предвиђених Законом о државним службеницима или посебним
                законом.
              </li>
            </ol>
            <p>Теже повреде дужности из радног односа јесу:</p>
            <ol>
              <li>
                неизвршавање или несавесно, неблаговремено или немарно
                извршавање послова или налога претпостављеног;
              </li>
              <li>
                незаконит рад или пропуштање радњи за које је државни службеник
                овлашћен ради спречавања незаконитости или штете;
              </li>
              <li>злоупотреба права из радног односа;</li>
              <li>
                повреда начела непристрасности или политичке неутралности или
                изражавање и заступање политичких уверења на раду;
              </li>
              <li>одавање службене или друге тајне;</li>
              <li>злоупотреба обавештавања о сумњи у постојање корупције;</li>
              <li>
                примање поклона у вези с вршењем послова мимо одредаба Закона о
                државним службеницима, примање услуге или користи за себе или
                друго лице или коришћење рада у државном органу ради утицања на
                остваривање сопствених права или права лица повезаних с државним
                службеником;
              </li>
              <li>
                додатни рад мимо услова одређених Законом о државним
                службеницима;
              </li>
              <li>
                преузимање дужности директора, заменика или помоћника директора
                у правном лицу или повреда ограничења чланства у органима
                правног лица;
              </li>
              <li>
                оснивање привредног друштва, јавне службе и бављење
                предузетништвом;
              </li>
              <li>
                непреношење управљачких права у привредном субјекту на друго
                лице, недостављање података руководиоцу о лицу на које су
                пренета управљачка права или недостављање руководиоцу доказа о
                преносу управљачких права;
              </li>
              <li>
                непријављивање интереса који државни службеник или с њим
                повезано лице може имати у вези са одлуком државног органа у
                чијем доношењу учествује;
              </li>
              <li>незаконито располагање средствима;</li>
              <li>
                непохађање стручног усавршавања на које је упућен због потребе
                унапређења његове радне успешности;
              </li>
              <li>повреда права других државних службеника и намештеника;</li>
              <li>
                недолично, насилничко или увредљиво понашање према странкама или
                сарадницима;
              </li>
              <li>
                долазак на рад у алкохолисаном стању или под утицајем других
                опојних средстава, односно уживање алкохола или других опојних
                средстава у току радног времена;
              </li>
              <li>
                ометање странака у остваривању права и интереса пред државним
                органом;
              </li>
              <li>
                неоправдани изостанак с рада најмањедва узастопна радна дана;
              </li>
              <li>
                понављање лакших повреда дужности утврђених коначним решењем
                којим је изречена дисциплинска казна и
              </li>
              <li>
                ако је запослени приликом заснивања радног односа дао нетачне
                податке о испуњењу услова за пријем у радни однос.
              </li>
            </ol>
            <h3>Дисциплинске казне</h3>
            <p>
              За лакше повреде дужности из радног односа може да се изрекне
              опомена или новчана казна до 20% плате за пуно радно време његове
              основне плате за месец у коме је новчана казна изречена. За теже
              повреде дужности из радног односа може да се изрекне:
            </p>
            <ol>
              <li>
                новчана казна од 20% до 30% плате за пуно радно време, исплаћене
                за месец у коме је новчана казна изречена, у трајању до шест
                месеци;
              </li>
              <li>одређивање непосредно нижег платног разреда;</li>
              <li>забрана напредовања од четири године;</li>
              <li>
                премештај на радно место у непосредно ниже звање уз одређивање
                коефицијента у складу са законом којим се уређују плате у
                државним органима;
              </li>
              <li>престанак радног односа.</li>
            </ol>
            <p>
              Државном службенику коме је изречена дисциплинска казна престанка
              радног односа престаје радни однос даном коначности решења којим
              је дисциплинска казна изречена.
            </p>
            <h3>Дисциплински поступак</h3>
            <p>
              Дисциплински поступак покреће руководилац, на сопствену
              иницијативу или на предлог лица које је претпостављено државном
              службенику. Дисциплински поступак покреће се писменим закључком,
              који се доставља државном службенику и на који жалба није
              допуштена. Дисциплински поступак води и о дисциплинској
              одговорности одлучује руководилац, а он може и да оснује
              дисциплинску комисију од три члана да уместо њега покреће и води
              дисциплински поступак и одлучује о дисциплинској одговорности.
              Чланови дисциплинске комисије морају да имају стечено високо
              образовање на студијама другог степена (дипломске академске
              студије – мастер, специјалистичке академске студије,
              специјалистичке струковне студије ), односно на основним студијама
              у трајању од најмање четири године и најмање пет година радног
              искуства у струци, а један члан мора бити дипломирани правник –
              мастер, односно дипломирани правник.
            </p>
            <p>
              У дисциплинском поступку одржава се усмена расправа, на којој
              државни службеник има право да изложи своју одбрану. Он може да се
              на расправи брани сам или преко заступника, а може да за расправу
              достави и писмену одбрану. Расправа може да се одржи и без
              присуства државног службеника ако за то постоје важни разлози, а
              државни службеник је на расправу уредно позван. Изузетно,
              руководилац може да одлучи да се у дисциплинском поступку због
              лакше повреде дужности из радног односа не одржи усмена расправа.
              У том случају руководилац није дужан да образложи одлуку. Државни
              службеник има право, у року од осам дана од пријема закључка о
              покретању дисциплинског поступка, да достави писмено изјашњење о
              повреди дужности из радног односа наведеног у закључку. Овлашћење
              за покретање и вођење дисциплинског поступка и одлучивање о
              дисциплинској одговорности руководилац може пренети на руководиоца
              уже унутрашње јединице у државном органу. При избору и одмеравању
              дисциплинске казне води се рачуна о степену одговорности државног
              службеника, тежини последица повреде дужности и субјективним и
              објективним околностима под којима је повреда дужности извршена. О
              томе да ли је државном службенику раније већ била изречена
              дисциплинска казна води се рачуна само ако она није још избрисана
              из кадровске евиденције.
            </p>
            <h3>Удаљење с рада</h3>
            <p>
              Државни службеник против кога је покренут кривични поступак због
              кривичног дела учињеног на раду или у вези с радом или
              дисциплински поступак због теже повреде дужности може да се удаљи
              с рада до окончања кривичног, односно дисциплинског поступка ако
              би његово присуство на раду штетило интересу државног органа или
              ометало вођење дисциплинског поступка. Решење о удаљењу с рада
              доноси руководилац или дисциплинска комисија, у зависности од тога
              ко води дисциплински поступак. Решење о удаљењу с рада опозива се,
              по службеној дужности или на предлог државног службеника, ако
              престану разлози због којих је донесено. На решење о удаљењу са
              рада државни службеник може да изјави жалбу у року од пет дана од
              дана пријема решења. Жалба не одлаже извршење решења. Жалбена
              комисија дужна је да о жалби одлучи у року од пет дана од дана
              пријема жалбе, иначе се сматра да је жалба одбијена.
            </p>
            <h3>Застарелост</h3>
            <p>
              Покретање дисциплинског поступка, као и вођење дисциплинског
              поступка за лакше повреде дужности застарева протеком једне године
              од извршене повреде, а покретање и вођење дисциплинског поступка
              за теже повреде – протеком две године од извршене повреде.
              Застарелост не тече док дисциплински поступак није могуће
              покренути или водити због одсуства са рада државног службеника, за
              време трајања управног спора, односно судског поступка у вези са
              спроведеним дисциплинским поступком и изреченом дисциплинскоммером
              или из других оправданих разлога.
            </p>
            <h3>
              Упис дисциплинске казне у кадровску евиденцију и њено брисање
            </h3>
            <p>
              Дисциплинска казна изречена коначним решењем уписује се у
              кадровску евиденцију. Дисциплинска казна брише се из кадровске
              евиденције ако државном службенику не буде изречена нова
              дисциплинска казна у наредне две године од изречене дисциплинске
              казне за лакшу повреду дужности, или у наредне четири године од
              изречене дисциплинске казне за тежу повреду дужности.
            </p>
            <h3>
              Дисциплински поступак против државних службеника на положају
            </h3>
            <p>
              Дисциплински поступак против државног службеника кога је на
              положај поставила Влада води Високи службенички савет, а против
              државног службеника кога је на положај поставио други државни
              орган или тело – тело одређено његовим актима. Против државног
              службеника кога је на положај поставила Влада дисциплински
              поступак се покреће на предлог руководиоца, а кад државни
              службеник руководи државним органом – на предлог Владе, изузев
              против руководиоца органа у саставу министарства и руководиоца
              посебне организације над чијим радом надзор врши министарство
              против којих се дисциплински поступак покреће на предлог министра.
              Против решења којим је државном службенику на положају изречена
              дисциплинска казна жалба није допуштена, али може да се покрене
              упрвни спор.
            </p>
            <h3>Одговорност за штету</h3>
            <p>
              Државни службеник је одговоран за штету коју на раду или у вези с
              радом намерно или из крајње непажње проузрокује државном органу.
              Постојање штете, висину штете и околности под којима је штета
              проузрокована утврђује руководилац или лице које он за то писмено
              овласти. Ако би утврђивање висине штете проузроковало несразмерне
              трошкове, висина штете може да се одреди у паушалном износу. Ако
              државни службеник одбије да надокнади штету, право на надокнаду
              штете може да се оствари у парничном поступку. Државни службеник
              се ослобађа од одговорности за штету коју је проузроковао
              извршењем налога претпостављеног ако је претпостављеном саопштио
              да извршење налога може да проузрокује штету. За штету коју
              државни службеник на раду или у вези с радом проузрокује трећем
              лицу незаконитим или неправилним радом одговара Република Србија.
              Оштећеник има право да накнаду штете захтева и непосредно од
              државног службеника, ако је он штету проузроковао намерно. Ако
              Република Србија оштећенику надокнади штету коју једржавни
              службеник проузроковао намерно или из крајње непажње, има право да
              од државног службеника захтева накнаду плаћеног износа у року од
              шест месеци од дана исплаћене накнаде штете. Република Србија
              одговара за штету проузроковану државном службенику на раду или у
              вези с радом, према општим правилима облигационог права.
              Руководилац и државни службеник могу да закључе писмени споразум
              којим одређују висину и начин накнаде штете, који има снагу
              извршне исправе.
            </p>
            <h3>Престанак радног односа</h3>
            <p>
              Упоредно-правно посматрано, може се уочити да су врло ретки
              системи у којима радни однос престаје из истих разлога у јавном и
              приватном сектору. У већини система статус државних службеника
              штити се од политичких притисака тако што се разлози за престанак
              радног односа посебно уређују, тј. друкчије него у приватном
              сектору. По Закону о државним службеницима државном службенику
              престаје радни однос:
            </p>
            <ol>
              <li>протеком времена на које је заснован;</li>
              <li>споразумом;</li>
              <li>отказом;</li>
              <li>по сили закона;</li>
              <li>
                на други начин одређен Законом о државним службеницима или
                посебним законом.
              </li>
            </ol>
            <p>
              Државном службенику на положају, коме по спроведеној иницијативи
              за разрешење на основу мере јавног објављивања препоруке за
              разрешење коју изрекне Агенција за борбу против корупције, радни
              однос престаје даном коначности решења надлежног органа којим се
              утврђује престанак рада на положају. Радни однос на одређено време
              престаје протеком времена на које је заснован. Жалба не одлаже
              извршење решења којим је утврђен престанак радног односа
              заснованог на одређено време. Руководилац и државни службеник могу
              да закључе писмени споразум о престанку радног односа државног
              службеника. Писменим споразумом одређује се и дан када престаје
              радни однос. Државном службенику на положају радни однос не може
              да престане писменим споразумом. Државни службеник може да поднесе
              писмени отказ најмање 15 дана пре дана који је у писменом отказу
              означио као дан престанка радног односа. Државни службеник на
              положају писмени отказ подноси државном органу или телу надлежном
              за његово постављење. Руководилац отказује радни однос државном
              службенику ако:
            </p>
            <ol>
              <li>
                одбије премештај или распоређивање кад за њих није потребна
                сагласност државног службеника или неоправдано не ступи на радно
                место на које је премештен или распоређен;
              </li>
              <li>не задовољи на пробном раду;</li>
              <li>
                после престанка разлога за мировање радног односа не ступи на
                рад у року од 15 дана;
              </li>
              <li>не положи државни или посебан стручни испит.</li>
            </ol>
            <p>
              Радни однос престаје кад решење о отказу постане коначно. Државном
              службенику престаје радни однос по сили закона:
            </p>
            <ol>
              <li>
                кад наврши радни век – даном навршења 65. године живота ако има
                најмање 15 година стажа осигурања;
              </li>
              <li>
                ако буде осуђен на казну затвора од најмање шест месеци или му
                је изречена условна осуда на казну затвора од најмање шест
                месеци без обзира на период проверавања за учињено кривично дело
                које га чини недостојним за обављање послова државног службеника
                – даном правноснажности пресуде;
              </li>
              <li>
                ако је нераспоређен, а не буде премештен на друго радно место –
                наредног дана од протека два месеца откад је постао
                нераспоређен;
              </li>
              <li>
                ако неоправдано изостане с рада најмање три узастопна радна дана
                – трећег дана изостанка с рада;
              </li>
              <li>
                ако у року од једне године не положи државни стручни испит према
                плану и програму за степен стручне спреме који је стекао
                додатним образовањем.
              </li>
            </ol>
            <p>
              Високи службенички савет утврђује која кривична дела државног
              службеника чине недостојним за обављање послова, односно вршење
              дужности. Државном службенику радни однос престаје по сили закона
              и из других разлога предвиђених општим прописима о раду којима се
              уређује престанак радног односа независно од воље запосленог и
              воље послодавца. О томе да је државном службенику престао радни
              однос по сили закона руководилац доноси решење којим утврђује
              разлог због кога је радни однос престао и дан када је радни однос
              престао. Против решења жалба није допуштена, али се може покренути
              управни спор.
            </p>
            <h3>
              Права државних службеника при промени уређења државних органа
            </h3>
            <p>
              У упоредним системима редовно је предвиђено да државни службеник
              приликом преуређења државних органа, пре него што му престане
              радни однос, има право на премештај на друго слободно и
              одговарајуће место. Према Закону о државним службеницима, ако
              Правилник буде тако измењен да нека радна места буду укинута или
              број државних службеника смањен, прекобројни државни службеници
              премештају се на друга одговарајућа радна места у истом звању, а
              предност имају они којима је радна успешност боље вреднована у
              претходна три узастопна вредновања радне успешности. Ако
              одговарајуће радно место не постоји, прекобројни државни службеник
              може, уз своју сагласност, бити премештен на ниже радно место које
              одговара његовој стручној спреми, и за које испуњава остале услове
              за рад, односно поседује компетенције, а ако ни такво радно место
              не постоји, постаје нераспоређен. Међутим, ако се државни
              службеник не сагласи с премештајем на ниже радно место,
              руководилац доноси решење о престанку радног односа.
            </p>
            <p>
              Државном службенику престаје радни однос даном коначности решења о
              престанку радног односа. Жалба не одлаже извршење решења о
              премештају и решења којим се утврђује да је државни службеник
              нераспоређен. У случају доношења новог Правилника, сви државни
              службеници распоређују се на одговарајућа радна места у истом
              звању, при чему руководилац води рачуна о томе на којим су
              пословима радили пре распоређивања. Ако новим Правилником нека
              радна места буду укинута или број државних службеника буде смањен,
              на прекобројне државне службенике примењују се правила која важе
              за случај измене Правилника. У случају доношења новог, односно
              измена правилника државни службеник може да буде распоређен,
              односно премештен на непосредно више радно место ако испуњава
              услове за напредовање и након провере компетенција. Ако државни
              орган буде укинут, а његов делокруг преузме други државни орган,
              он преузима и државне службенике из укинутог државног органа,
              решењима која доноси руководилац државног органа који је преузео
              делокруг. До доношења новог Правилника у државном органу који је
              преузео делокруг, преузети државни службеници настављају да раде
              послове које су радили, а право на плату остварују према
              дотадашњим решењима. Ако део делокруга државног органа преузме
              други државни орган, он преузима и државне службенике који раде у
              преузетом делокругу. Ако државни орган буде укинут, а његов
              делокруг не преузме ниједан државни орган, државни службеници из
              укинутог државног органа постају нераспоређени. У случају укидања
              органа државне управе или службе Владе решења којима се утврђује
              да су државни службеници нераспоређени доноси руководилац Службе
              за управљање кадровима.
            </p>
            <h3>Положај нераспоређених државних службеника</h3>
            Док је нераспоређен, државни службеник има право на накнаду плате
            према закону којим се уређују плате у државним органима (65% основне
            плате). Државном службенику престаје право на исплату накнаде плате
            ако се без оправданог разлога не одазове позиву државног органа да
            учествује у поступку провере компетенција због потребе преузимања у
            тај државни орган. Државни службеник остварује права из социјалног
            осигурања у складу са прописима о обавезном социјалном осигурању.
            Сва права из радног односа државни службеник остварује у државном
            органу чији је руководилац донео решење да је државни службеник
            нераспоређен. Нераспоређеном државном службенику престаје радни
            однос ако у року од два месеца не буде премештен у други државни
            орган. Решење којим се утврђује да је државни службеник из органа
            државне управе и службе Владе нераспоређен доставља се Служби
            зауправљање кадровима, наредног дана од дана његовог доношења.
            Служба за управљање кадровима укључује податке о нераспоређеним
            државним службеницима у евиденцију интерног тржишта рада и испитује
            могућност њиховог премештаја. Одлучивање о правима и дужностима
            државних службеника Одлучивање у првом степену О правима и
            дужностима државног службеника одлучује руководилац решењем, ако
            Законом о државним службеницима или другим законом или другим
            прописом није друкчије одређено. Руководилац може писмено да овласти
            државног службеника, који има стечено високо образовање на основним
            академским студијама у обиму од најмање 240 ЕСПБ бодова, мастер
            академским студијама, односно на основним студијама у трајању од
            најмање четири године, специјалистичким струковним студијама или
            специјалистичким студијама на факултету и најмање пет година радног
            искуства у струци, да уместо њега одлучује о правима и дужностима
            државних службеника. Овлашћење може бити ограничено по садржини и
            трајању. При одлучивању о правима и дужностима државног службеника
            примењује се закон којим се уређује општи управни поступак, изузев
            код одлучивања о одговорности за штету. Ако државним органом
            руководи државни службеник, о његовим правима и дужности одлучује
            Високи службенички савет кад је државног службеника поставила Влада,
            ако Законом о државним службеницима није другачије одређено, односно
            тело које одреди државни орган или тело надлежно за постављење
            државног службеника. Против решења којим се одлучује о правима и
            дужностима државног службеника који руководи државним органом жалба
            није допуштена, али може да се покрене уравни спор. Жалбене комисије
            Жалбене комисије одлучују о жалбама државних службеника на решења
            којима се у управном поступку одлучује о њиховим правима и
            дужностима и о жалбама учесника интерног и јавног конкурса. Жалбене
            комисије имају сва овлашћења другостепеног органа и примењују закон
            којим се уређује општи управни поступак.Жалбена комисија је дужна да
            одлучи о жалби у року од 30 дана од дана њеног пријема ако Законом о
            државним службеницима није друкчије одређено, иначе се сматра да је
            жалба одбијена. О жалби на закључак о одбацивању пријаве на конкурс
            за попуњавање слободнихрадних места жалбена комисија је дужна да
            одлучи у року од осам дана од дана њеног пријема, иначе се сматра да
            је жалба одбијена. Против одлуке жалбене комисије може да се покрене
            управни спор. О жалбама државних службеника из органа државне
            управе, служби Владе и Државног правобранилаштва одлучује Жалбена
            комисија Владе, а о жалбама државних службеника из судова и јавних
            тужилаштава – жалбена комисија судова и Жалбена комисија јавног
            тужилаштва. О жалбама државних службеника из осталих државних органа
            одлучују жалбене комисије које се образују њиховим актима. Жалбене
            комисије су у свом раду самосталне и раде у већима од три члана.
            Број чланова жалбене комисије одређује државни орган или тело
            надлежно за именовање и разрешење чланова жалбене комисије, тако да
            тај број не буде мањи од седам (Жалбена комисија Владе), односно пет
            (остале жалбене комисије). Чланови жалбене комисије и, међу њима,
            председник жалбене комисије именују се на пет година и могу да буду
            поново именовани. Чланови жалбених комисија имају право на накнаду
            за рад, чију висину одређује Влада. Дужност члана жалбене комисије
            престаје кад протекне време на које је именован, ако поднесе писмену
            оставку, навршењем радног века или разрешењем. Уместо члана жалбене
            комисије коме је дужност престала пре времена именује се нови, до
            окончања мандата жалбене комисије. Члан жалбене комисије разрешава
            се ако несавесно врши своје дужности или ако је осуђен на казну
            затвора од најмање шест месеци или за кажњиво дело које га чини
            недостојним дужности у жалбеној комисији. Члан жалбене комисије који
            је именован међу државним службеницима разрешава се и ако престане
            да буде државни службеник или му коначним решењем буде изречена
            дисциплинска казна. Председник жалбене комисије разрешава се
            дужности председника ако је несавесно или неуспешно врши. Против
            решења о разрешењу жалба није допуштена, али може да се покрене
            управни спор. Жалбене комисије најмање једном годишње подносе
            извештаје о свом раду државним органима и телима надлежним за
            именовање чланова жалбених комисија. На интернет презентацији
            државног органа који обавља стручно-техничке и административне
            послове за жалбену комисију објављују се одлуке жалбене комисије о
            питањима која су најчешће предмет одлучивања жалбене комисије у
            складу са прописом о заштити података о личности. Чланове Жалбене
            комисије Владе и, међу њима, председника Жалбене комисије именује
            Влада међу државним службеницима који су дипломирани правници са
            најмање пет година радног искуства у правној струци, на предлог
            министра надлежног за послове управе. При предлагању кандидата
            министар надлежан за послове управе дужан је да води рачуна о
            познавању прописа о раду у државној управи и о управном поступку.
            Председника и чланове жалбене комисије судова именује Високи савет
            судства, међу државним службеницима из судова. Председника и чланове
            Жалбене комисије јавног тужилаштва именује Државно веће тужилаца,
            међу државним службеницима из јавних тужилаштава. Председници
            жалбених комисија Владе и правосуђа врше искључиво дужност
            председника жалбене комисије, као државни службеници, и после
            престанка дужности председника имају право да се врате на своје или
            друго одговарајуће радно место у државном органу. Стручно-техничке и
            административне послове за Жалбену комисију Владе врши Служба за
            управљање кадровима, код које се обезбеђују средства за рад
            комисије. Стручно-техничке и административне послове за жалбену
            комисију судова врши Административна канцеларија Високог савета
            судства, а за Жалбену комисију јавног тужилаштва Административна
            канцеларија Државног већа тужилаца код којих се обезбеђују и
            средства за рад комисија. Уређење кадровског система Кадровски план
            Кадровски план састоји се од приказа броја државних службеника према
            радним местима и броја државних службеника са радним односом на
            неодређено време, који су потребни у години за коју се кадровски
            план доноси, од приказа броја приправника чији се пријем планира и
            броја државних службеника чији се пријем у радни однос на одређено
            време планира због могућег повећања обима посла. Сваки државни орган
            припрема нацрт свог кадровског плана истовремено са припремом нацрта
            закона о буџету, тако да буде усклађен с њим, и нацрт доставља
            органу који припрема предлог кадровског плана. Предлог кадровског
            плана за органе државне управе и службе Владе припрема Служба за
            управљање кадровима. Предлог кадровског плана за судове и јавна
            тужилаштва припрема министарство надлежно за послове правосуђа.
            Влада уредбом ближе уређује припрему нацрта и предлога кадровског
            плана у свим државним органима. Кадровски план доноси се у року од
            30 дана од дана доношења закона о буџету, у складу са средствима
            која су обезбеђена у буџету Републике Србије. Кадровски план за
            органе државне управе и службе Владе доноси Влада, а кадровски план
            за судове и јавна тужилаштва министарство надлежно за послове
            правосуђа, након штоприбави сагласност министарства надлежног за
            послове финансија. У осталим државним органима кадровски план доноси
            руководилац ако посебним прописом није друкчије одређено, након што
            прибави сагласност министарства надлежног за послове финансија.
            Кадровски план се састоји од збирних и појединачних података за
            државне органе које обухвата. Сваки државни орган спроводи део
            кадровског плана који се на њега односи. За спровођење кадровског
            плана одговоран је руководилац. Служба за управљање кадровима Служба
            за управљање кадровима, коју образује Влада, задужена је за стручне
            послове у вези с управљањем кадровима у државној управи. Служба за
            управљање кадровима оглашава интерне конкурсе за слободна
            извршилачка радна места и интерне и јавне конкурсе за попуну
            положаја у органима државне управе и службама Владе, саветује органе
            државне управе и службе Владе како да управљају кадровима,
            организује стручно усавршавање државних службеника, изузев у области
            Европске уније, пружа стручно-техничку помоћ Високом службеничком
            савету, обавља стручне и техничке послове значајне за политику Владе
            у управљању кадровима и врши друге послове одређене законом или
            прописом Владе. Службом за управљање кадровима руководи директор,
            који је одговоран Генералном секретару Владе. Влада може, на основу
            извештаја и предлога мера Службе за управљање кадровима о стању у
            вези са одливом кадрова са одређених послова из органа државне
            управе, да утврди следеће мере: 1. Обавезу стручног усавршавања и
            унапређења рада и стручних капацитета државних службеника у
            одређеној области рада; 2. Омогућавање додатног образовања државних
            службеника у одређеној области рада; 3. Измену кадровског плана због
            потребе запошљавања већег броја приправника или државних службеника;
            4. Привремени премештај запослених из других органа државне управе,
            у складу са законом, на послове на којима постоји одлив кадрова ако
            би неизвршењем посла могле да наступе штетне последице по орган; 5.
            Право на корективни коефицијент према закону којим се уређују плате
            у државним органима; Друге мере у складу са законом. Мере за државне
            службенике у судовима, јавном тужилаштву и Државном правобранилаштву
            утврђује Влада, на предлог министра надлежног за правосуђе.
            Централна кадровска евиденција Централну кадровску евиденцију о
            државним службеницима и намештеницима у свим државним органима води
            Служба за управљање кадровима. Централна кадровска евиденција је
            информациони систем за подршку управљања кадровима. Подаци уписани у
            Централну кадровску евиденцију доступни су руководиоцима и другим
            лицима која одлучују о правима и дужностима државних службеника и
            управним инспекторима. Сваки државни службеник има право на увид у
            оне податке из Централне кадровске евиденције који се односе на
            њега. У централну кадровску евиденцију уписују се подаци: 1. о
            државном органу, и то: назив државног органа, подаци о радним
            местима у државном органу; 2. о државним службеницима и
            намештеницима и то: лично име, адреса и јединствени матични број
            грађана, врста радног односа и датум његовог заснивања, радна места
            на којима је државни службеник, односно намештеник радио од
            заснивања радног односа у државном органу, врста и степен стручне
            спреме, односно образовања, положен државни стручни испит и посебни
            стручни испит, подаци о верификованим програмима стручног
            усавршавања, односно о похађању и оствареном успеху, посебна знања и
            други подаци о стручности државног службеника, језик на коме је
            стечено основно, средње и високо образовање, године радног искуства
            и радног стажа, стажа осигурања и стажа осигурања који се рачуна са
            увећаним трајањем, датум навршења радног века, годишње вредновање
            радне успешности, изречене дисциплинске мере и утврђена материјална
            одговорност, подаци потребни за обрачун плате, подаци у вези с
            престанком радног односа, национална припадност, ако се државни
            службеник, односно намештеник добровољно изјасни о овом податку; 3.
            o другим лицима који обављају рад у државном органу и то: лично име,
            адреса и јединствени матични број грађана, врста радног ангажовања и
            датум почетка рада, послови које лице обавља у државном органу,
            датум престанка рада. Изузетно, подаци о полицијским службеницима и
            државним службеницима који обављају безбедносно-обавештајне послове
            и послове извршења кривичних санкција воде се у евиденцијама органа
            у којима се обављају ти послови. Евиденције се не воде о лицима која
            у складу са Законом о државним службеницима имају положај
            функционера. Централна кадровска евиденција може да садржи и друге
            податке одређене законом и другим прописом. Ближу садржину и начин
            вођења Централне кадровске евиденције и обезбеђивање података
            потребних за упис у Централну кадровску евиденцију прописује Влада.
            Државни органи дужни су да доставе податке од којих зависи упис у
            Централну кадровску евиденцију у року од осам дана од настанка
            податка. Подаци уписани у Централну кадровску евиденцију доступни су
            руководиоцима и другим лицима која одлучују о правима и дужностима
            државних службеника и управним инспекторима. Служба за управљање
            кадровима користи податке уписане у Централну кадровску евиденцију
            за потребе управљања кадровима у органима државне управе и службама
            Владе, а Министарство правде за потребе управљања кадровима у
            судовима, јавним тужилаштвима и Државном правобранилаштву. Државни
            органи користе податке уписане у Централну кадровску евиденцију за
            потребе управљања кадровима и друге потребе у области радних односа.
            Служба за управљање кадровима може вршити обраду података уписаних у
            Централну кадровску евиденцију у сврху извршавања послова из своје
            надлежности и у складу са законом који уређује заштиту података о
            личности. Евиденцију интерног тржишта рада за органе државне управе
            и службе Владе води Служба за управљање кадровима. Евиденција
            интерног тржишта рада садржи податке о слободним радним местима,
            државним службеницима који желе трајни или привремени премештај на
            друго радно место, податке о нераспоређеним државним службеницима и
            податке о другим кадровским потребама, осим података о слободним
            радним местима полицијских службеника и државних службеника који
            обављају безбедносно-обавештајне послове и послове извршења
            кривичних санкција. Евиденција интерног тржишног рада садржи следеће
            податке: 1. Радна места у државним органима која нису попуњена; 2.
            Податке о нераспоређеним државним службеницима који желе трајни или
            привремени премештај и то: лично име, адреса, јединствени матични
            број грађана, датум заснивања радног односа, радна места на којима
            је државни службеник радио од заснивања радног односа у државном
            органу, врста и степен стручне спреме, односно образовања, положени
            стручни испити, други облици стручног усавршавања, посебна знања и
            други подаци о компетенцијама државног службеника, године радног
            искуства, годишње вредновање радне успешности, изјаву државног
            службеника на које послове жели трајни или привремени премештај,
            изречене дисциплинске мере и утврђена материјална одговорност, број
            решења о нераспоређености, датум почетка статуса нераспоређеног
            државног службеника и датум до када је државни службеник у статусу
            нераспоређеног државног службеника. Подаци о државним службеницима
            уписују се у евиденцију интерног тржишта рада из Централне кадровске
            евиденције, или пријаве података које лично достављају државни
            службеници, односно државни органи који воде евиденције о државним
            службеницима. Евиденција интерног тржишта рада може да садржи и
            податке за службенике у органима аутономне покрајине и јединице
            локалне самоуправе који желе трајни премештај у државне органе и
            који имају право личне пријаве на Евиденцију интерног тржишта рада.
            Подаци о државним службеницима, односно службеницима у Евиденцији
            интерног тржишта рада воде се под шифром, која се додељује сваком
            државном службенику, односно службенику приликом преузимања, односно
            пријаве података. Подаци о кадровским потребама садржани у
            Евиденцији интерног тржишта рада јавно су доступни. Државни
            службеник има право да добије све податке о кадровским потребама
            садржане у Евиденцији интерног тржишта рада. Ближу садржину и начин
            вођења Евиденције интерног тржишта рада и обезбеђивања података
            потребних за упис у евиденцију прописује Влада. Високи службенички
            савет Законом о државним службеницима образован је Високи
            службенички савет, као посебно тело које прописима који важе за
            органе државне управе и службе Владе одређује какве се стручне
            оспособљености, знања и вештине оцењују у изборном поступку и
            одређује начин њихове провере. Такође, прописује мерила за избор на
            радна места, доноси кодекс понашања државних службеника, води
            дисциплински поступак против службеника кога је на положај поставила
            Влада и врши друге послове одређене Законом о државним службеницима.
            Прописи Високог службеничког савета објављују се у ,,Службеном
            гласнику Републике Србије“. Високи службенички савет је самосталан у
            раду и доноси пословник о своме раду. Кодекс понашања државних
            службеника Кодексом понашања државних службеника уређују се правила
            етичког понашања државних службеника и начин праћења његове примене.
            Органи државне управе и службе владе дужни су да Високом
            службеничком савету достављају потребне податке и информације
            неопходне за праћење примене Кодекса понашања државних службеника и
            унапређење правила етичког поступања државних службеника. Високи
            службенички савет има једанаест чланова које именује влада на шест
            година. Пет чланова именују се међу стручњацима из области значајних
            за рад државне управе, на предлог председника Владе. Осталих шест
            чланова именују се међу државним службеницима које на положај
            поставља Влада, на предлог министра надлежног за послове управе.
            Чланови Високог службеничког савета бирају између себе председника
            Високог службеничког савета, тајним гласањем. Функционери у државним
            органима не могу да буду именовани у Високи службенички савет. Исто
            лице може да буде именовано у Високи службенички савет највише два
            пута. Високи службенички савет одлуке доноси већином гласова свих
            својих чланова. Председнику и члановима високог службеничког савета
            припада накнада за рад према мерилима одређеним актом Владе. Високи
            службенички савет има свој печат, према закону којим се уређује
            печат државних органа. Дужност члана Високог службеничког савета
            престаје кад протекне време на које је именован, ако поднесе писмену
            оставку, навршењем радног века или разрешењем. Уместо члана Високог
            службеничког савета коме је дужност престала пре времена именује се
            нови, до окончања мандата Високог службеничког савета. Члан Високог
            службеничког савета разрешава се ако несавесно врши своје дужности
            или ако је осуђен на казну затвора од најмање шест месеци или за
            кажњиво дело које га чини недостојним дужности у Високом
            службеничком савету. Члан Високог службеничког савета који је
            именован међу државним службеницима разрешава се и ако му престане
            рад на положају или му коначним решењем буде изречена дисциплинска
            казна. Против решења о разрешењу жалба није допуштена, али може да
            се покрене управни спор. Посебна правила о намештеницима Радна места
            намештеника разврстава Влада уредбом. Радна места намештеника,
            услови за запослење на њима и број намештеника одређују се
            Правилником. Да би се попунило слободно радно место намештеника
            потребно је да је оно предвиђено Правилником и да се његово
            попуњавање уклапа у донесени кадровски план. Намештеник заснива
            радни однос уговором о раду. Уговор о раду обавезно садржи одредбу
            према којој послодавац може решењем да промени оне састојке уговора
            чију једнострану промену закон допушта. О правима и дужностима
            намештеника решењем одлучује руководилац или државни службеник кога
            руководилац за то писмено овласти. Намештеник има право на плату,
            накнаде и друга примања према закону којим се уређују плате у
            државним органима. Одредбе Закона о државним службеницима о
            премештају и распоређивању државних службеника сходно се примењују
            на намештенике. Решење о премештају, односно распоређивању
            намештеника замењује по сили закона одговарајуће одредбе уговора о
            раду. Ако намештеник одбије премештај, односно распоређивање,
            отказује му се уговор о раду. Намештенику се отказује уговор о раду
            увек кад услед промене унутрашњег уређења државног органа или
            уређења система државних органа више не постоји ниједно радно место
            на које може битипремештен, односно распоређен. Намештеник не може
            да буде распоређен, односно премештен на радно место државног
            службеника, осим ако није изабрани кандидат на јавном конкурсу у
            државном органу. Надлежност управне инспекције Спровођење Закона о
            државним службеницима надзире министарство надлежно за послове
            управе преко управне инспекције. Управни инспектор надзире: 1.
            усклађеност Правилника са законом и другим прописима; 2. усклађеност
            попуњавања радних места са Правилником и кадровским планом; 3.
            законитост спровођења интерног и јавног конкурса; 4. законитост
            распоређивања, премештаја и напредовања државних службеника; 5.
            благовременост и правилност достављања података који се уписују у
            Централну кадровску евиденцију; 6. друга питања у вези с радним
            односима у државним органима. Управни инспектор дужан је да поступи
            по свакој представци из своје надлежности и да подносиоца представке
            обавести о исходу свог поступања. Ако управни инспектор утврди
            незаконитост или неправилност у спровођењу закона, других прописа и
            општих аката, предузима мере на које је овлашћен законом коjим се
            уређује управна инспекција. Управни инспектор може жалбеним
            комисијама предложити да по основу службеног надзора пониште или
            укину незаконита коначна решења којима је одлучено о неком праву или
            дужности државног службеника. Поништај решења о постављању на
            положај, пријему у радни однос или премештају не утиче на
            пуноважност аката или радњи које је државни службеник донео или
            предузео до поништаја решења. Плате државних службеника и
            намештеника Законом о платама државних службеника и намештеника
            уређене су плате, накнаде и друга примања државних службеника и
            намештеника. Плата државних службеника и намештеника састоји се од
            основне плате и додатака на плату. У плату се урачунавају и порези и
            доприноси који се плаћају из плате. Основна плата се одређује
            множењем коефицијента са осно¬вицом за обрачун и исплату плата.
            Основица је јединствена и утврђује се за сваку буџетску годину
            Законом о буџету Републике Србије. Коефицијенти су утврђени Законом
            о платама државних службеника и намештеника (постоји 13 платних
            група за државне службенике и шест платних група за намештенике).
            Коефицијенти за положаје и извршилачка радна места државних
            службеника одређују се тиме што се сваки положај и свако извршилачко
            радно место сврстава у једну од 13 платних група. Коефицијент за
            положај одређује се према платној групи у којој се налази положај. У
            свакој платној групи у коју су сврстана извршилачка радна места
            државних службеника постоји осам платних разреда. Платни разреди
            изражавају напредовање на истом извршилачком радном месту.
            Коефицијент за извршилачко радно место одређује се према платном
            разреду платне групе у којој се налази извршилачко радно место.
            Државном службенику који ступа на радно место руководиоца унутрашње
            јединице увећава се коефицијент за два платна разреда. Коефицијенти
            за радна места намештеника одређују се тиме што се свако радно место
            намештеника сврстава у једну од шест платних група. Државни
            службеници и намештеници имају право на додатак на основну плату: 1.
            за време проведено у радном односу (минули рад), 2. за рад ноћу, 3.
            за рад на дан празника који није радни дан, 4. за прековремени рад и
            5. за приправност. 6. Државни службеници имају право и на додатак за
            додатно оптерећење на раду (за обављање послова који нису у опису
            њиховог радног места). Државни службеник који ради на положају има
            право само на додатак за време проведено у радном односу. Државни
            службеници и намештеници имају право и на накнаду плате, на накнаду
            трошкова и на друга примања, у складу са Законом о платама државних
            службеника и намештеника, другим прописима и посебним колективним
            уговором за државне органе. РАДНИ ОДНОСИ У ОРГАНИМА АУТОНОМНЕ
            ПОКРАЈИНЕ И ОРГАНИМА ЛОКАЛНЕ САМОУПРАВЕ На радне односе у органима
            аутономних покрајина и органима локалне самоуправе од 1. децембра
            2016. године примењује се Закон о запосленима у аутономним
            покрајинама и јединицама локалне самоуправе. Овим законом се уређују
            права и дужности из радног односа запослених у органима аутономних
            покрајина и јединицама локалне самоуправе. Одредбе овог закона
            сходно се примењују на запослене у органима градских општина, као и
            службама и организацијама које оснива надлежни орган аутономне
            покрајине, јединице локалне самоуправе и градске општине, према
            посебном закону. У смислу овог закона службама и организацијама
            сматрају се стручне службе и посебне организације које су основане
            за обављање послова управе. Одредбе овог закона се не примењују на
            запослене у привредним друштвима, предузећима, установама, јавним
            агенцијама, фондовима и фондацијама које оснива надлежни орган
            аутономне покрајине, јединице локалне самоуправе и градске општине,
            према посебном пропису. Основна правила о радним односима у органима
            аутономне покрајине и јединице локалне самоуправе Запосленима, у
            смислу овог закона, сматрају се функционери који, на основу законом
            или покрајинским прописом утврђене обавезе или овлашћења, заснивају
            радни однос ради вршења дужности, службеници и намештеници.
            Функционер је изабрано, именовано, односно постављено лице у
            органима аутономне покрајине и јединице локалне самоуправе, односно
            у органима градске општине, као и у службама и организацијама које
            они оснивају према посебном пропису. Службеник је запослено лице
            које професионално обавља стручне послове из надлежности аутономне
            покрајине и јединице локалне самоуправе или с њима повезанe општe
            правнe пословe, информатичкe, материјално-финансијскe,
            рачуноводственe и административнe пословe. Службеник је запослено
            лице на извршилачком радном месту, као и на радном месту службеника
            на положају. Намештеник је лице које заснива радни однос ради
            обављања пратећих, помоћно-техничких послова у аутономној покрајини
            и јединици локалне самоуправе. Послодавац функционера, службеника и
            намештеника Послодавац функционера, службеника и намештеника у
            аутономној покрајини је аутономна покрајина, док је у јединицама
            локалне самоуправе послодавац јединица локалне самоуправе. За
            функционере у аутономним покрајинама права и дужности у име
            послодавца врши скупштина аутономне покрајине, односно радно тело
            скупштине утврђено статутом или актом скупштине којим се уређује
            надлежност. За функционере у јединицама локалне самоуправе права и
            дужности послодавца врши скупштина града, општине или градске
            општине. За службенике на положају у аутономним покрајинама и
            јединицама локалне самоуправе права и дужности у име послодавца врши
            орган аутономне покрајине, односно јединице локалне самоуправе
            надлежан за постављање службеника на положају. Остваривање права из
            радног односа Права из радног односа, уређена Законом о запосленима
            у аутономним покрајинама и јединицама локалне самоуправе, запослени
            остварују код послодавца. На права и дужности функционера и
            службеника који нису уређени овим или посебним законом или другим
            прописом примењују се општи прописи о раду и посебан колективни
            уговор за јединице локалне самоуправе (у даљем тексту: посебан
            колективни уговор), као и колективни уговор код послодавца. На права
            и дужности из радног односа код намештеника примењују се општи
            прописи о раду и посебан колективни уговор, ако овим или посебним
            законом није другачије одређено. Посебан колективни уговор на
            територији Републике Србије закључују Влада, удружење послодаваца и
            репрезентативни синдикати основани за територију Републике Србије.
            Удружење послодаваца је удружење које представља више од једне
            трећине јединица локалне самоуправе које запошљава најмање 20%
            запослених и регистровано је у складу са законом. Колективни уговор
            код послодавца закључују послодавац и репрезентативни синдикат код
            послодавца. Овим уговором се не могу уговарати плате запослених.
            Радни однос у аутономној покрајини, односно јединици локалне
            самоуправе, заснива се, по правилу, на неодређено време. Радни однос
            се може засновати и за време чије трајање је унапред одређено (радни
            однос на одређено време): 1. ради замене одсутног запосленог до
            његовог повратка; 2. због привременог повећаног обима посла, који
            постојећи број запослених не може да изврши, најдуже на шест месеци
            у току једне календарске године; 3. на радним местима у кабинету
            изабраног лица у органу аутономне покрајине, док траје дужност тог
            изабраног лица; 4. на радним местима у кабинету градоначелника града
            Београда, председника Скупштине града Београда, док траје дужност
            тих лица; 5. на радним местима у кабинету градоначелника,
            председника општине или председника градске општине, док траје
            дужност тих изабраних лица; 6. ради учешћа у припреми или
            реализацији одређеног пројекта, најдуже до завршетка пројекта; 7.
            ради обуке приправника, за време трајања приправничког стажа. Радни
            однос на одређено време не може да прерасте у радни однос на
            неодређено време, изузев приправнику, кад положи државни стручни
            испит. Приправник Приправник је лице које послодавац прима у радни
            однос на одређено време ради оспособљавања за самосталан рад у
            струци, односно самостално обављање посла. Послодавац може засновати
            радни однос са приправником aко постоји слободно радно место у
            складу са Кадровским планом и aко лице са којим заснива такав радни
            однос има образовање које је прописано као услов за рад на том
            радном месту. Својство приправника може стећи лице које није било у
            радном односу, као и лице које је провело на раду време краће од
            времена утврђеног за приправнички стаж с тим степеном образовања.
            Приправник заснива радни однос на одређено време, после спроведеног
            јавног конкурса. Приправнички стаж за приправнике са високим
            образовањем стеченим на основним академским студијама у обиму од
            најмање 240 ЕСПБ бодова, мастер академским студијама, мастер
            струковним студијама, специјалистичким академским студијама,
            специјалистичким струковним студијама, односно на основним студијама
            у трајању од најмање четири године или специјалистичким студијама на
            факултету траје једну годину. Приправнички стаж за приправника са
            високим образовањем стеченим на основним академским студијама у
            обиму од најмање 180 ЕСПБ бодова, основним струковним студијама,
            односно на студијама у трајању до три године траје девет месеци.
            Приправнички стаж за приправнике са стеченим средњим образовањем у
            четворогодишњем трајању траје шест месеци. За време трајања
            приправничког стажа приправник остварује права, обавезе и
            одговорности из радног односа у складу са законом. За време
            приправничког стажа приправник се налази на стручној обуци која се
            изводи по програму који утврђује послодавац. За време трајања
            стручне обуке приправник се путем практичног рада и учења упознаје
            са пословима радног места на које се, након полагања државног
            стручног испита, распоређује aко су за то испуњени услови.
            Приправник је дужан да положи државни стручни испит до окончања
            приправничког стажа. Приправнику који не положи државни стручни
            испит престаје радни однос. Када положи државни стручни испит,
            приправник може да настави рад на неодређено време aко су испуњени
            други, прописима утврђени услови. Врсте радних места службеника
            Радна места службеника се деле на положаје и извршилачка радна
            места, у зависности од сложености послова, овлашћења и одговорности.
            Радна места службеника, услови за запослење на њима и број
            службеника одређују се Правилником о организацији и систематизацији
            радних места (у даљем тексту: Правилник). Да би се попунило слободно
            радно место службеника, потребно је да је оно предвиђено Правилником
            и да је његово попуњавање предвиђено Кадровским планом. Положај је
            радно место на коме службеник има овлашћења и одговорности у вези са
            руковођењем и усклађивањем рада органа, службе или организације
            аутономне покрајине, односно градске, општинске управе или управе
            градске општине. У Аутономној покрајини Војводини положаји, у смислу
            одредаба овог закона, jeсу радна места: подсекретар покрајинског
            секретаријата, помоћник секретара у покрајинском секретаријату,
            помоћник директора покрајинске посебне управне организације,
            директор и помоћник директора службе и управе коју оснива
            Покрајинска влада и помоћник секретара Покрајинске владе. У јединици
            локалне самоуправе и градској општини положаји, у смислу одредаба
            овог закона, jeсу радна места начелника градске, општинске, односно
            управе градске општине и њихових заменика (у даљем тексту: начелник
            управе). У граду Београду, aко је градска управа организована као
            јединствен орган, положаји, у смислу одредаба овог закона, jeсу
            радна места: начелник градске управе града Београда, његови заменици
            (секретар секретаријата градске управе града Београда) и подсекретар
            секретаријата (у даљем тексту: начелник управе). Службеника на
            положају у органима и службама аутономне покрајине поставља и
            разрешава надлежни орган аутономне покрајине, у складу са
            покрајинским прописима. Градско, односно општинско веће (у даљем
            тексту: Веће) поставља и разрешава начелника управе и заменика
            начелника управе. Службеника на положају у управи градске општине
            поставља и разрешава орган утврђен прописима града. Службенику
            престаје рад на положају: 1. протеком времена на које је постављен;
            2. подношењем писмене оставке; 3. ступањем на функцију у државном
            органу, органу аутономне покрајине или органу јединице локалне
            самоуправе; 4. укидањем јединице локалне самоуправе, односно градске
            општине; 5. укидањем органа управе, односно секретаријата Градске
            управе града Београда; 6. укидањем покрајинског органа, службе или
            организације; 7. даном навршења 65. године живота ако има најмање 15
            година стажа осигурања; 8. ако му радни однос престане његовим
            писменим отказом; 9. разрешењем; 10. укидањем положаја. Престанак
            рада на положају утврђује се решењем које доноси орган надлежан за
            постављење службеника, у року од осам дана од дана наступања разлога
            због којих је рад на положају престао. Решење садржи образложење са
            разлозима због којих је рад на положају престао и дан кад је престао
            рад на положају. Против решења жалба није допуштена, али може да се
            покрене управни спор. Одговорност службеника за штету. Службеник је
            одговоран за штету коју на раду или у вези с радом намерно или из
            крајње непажње проузрокује послодавцу. Постојање штете, висину штете
            и околности под којима је штета проузрокована утврђује послодавац
            или лице које он за то писмено овласти. Ако би утврђивање висине
            штете проузроковало несразмерне трошкове, висина штете може да се
            одреди у паушалном износу. Ако службеник одбије да надокнади штету,
            право на надокнаду штете може да се оствари у парничном поступку.
            Послодавац и службеник могу да закључе писмени споразум којим
            одређују висину и начин накнаде штете, који има снагу извршне
            исправе. Службеник се ослобађа од одговорности за штету коју је
            проузроковао извршењем налога непосредног руководиоца ако му је
            писменим путем саопштио да извршење налога може да проузрокује
            штету. За штету коју службеник на раду или у вези с радом
            проузрокује трећем лицу незаконитим или неправилним радом одговара
            послодавац. Ако послодавац оштећеном надокнади штету коју је
            службеник проузроковао намерно или из крајње непажње, има право да
            од службеника захтева накнаду плаћеног износа у року од шест месеци
            од дана исплаћене накнаде штете. Оштећено лице има право да накнаду
            штете захтева и непосредно од службеника, ако је он штету
            проузроковао намерно. Послодавац одговара за штету проузроковану
            службенику на раду или у вези с радом, према општим правилима
            облигационог права. Послодавац и службеник могу да закључе писмени
            споразум којим одређују висину и начин накнаде штете, који има снагу
            извршне исправе. Ако послодавац одбије да надокнади штету, право на
            надокнаду штете може да се оствари у парничном поступку. Одредбе
            овог закона о одговорности службеника за штету сходно се примењују и
            на намештенике. Престанак радног односа. Службенику престаје радни
            однос: 1. протеком времена на које је заснован; 2. споразумом; 3.
            отказом; 4. по сили закона; 5. на други начин одређен овим или
            посебним законом. Службенику на положају, по спроведеној иницијативи
            за разрешење на основу мере јавног објављивања препоруке за
            разрешење коју изрекне Агенција за борбу против корупције, радни
            однос престаје даном коначности решења којим се утврђује престанак
            рада на положају. Радни однос на одређено време престаје протеком
            времена на које је заснован. Жалба не одлаже извршење решења којим
            је утврђен престанак радног односа заснованог на одређено време.
            Послодавац и службеник могу да закључе писмени споразум о престанку
            радног односа службеника. Писменим споразумом одређује се и дан када
            престаје радни однос. Службенику на положају радни однос не може да
            престане писменим споразумом. Службеник може да поднесе писмени
            отказ најмање 15 дана пре дана који је у писменом отказу означио као
            дан престанка радног односа. Службеник на положају писмени отказ
            подноси органу надлежном за његово постављење. Послодавац отказом
            раскида радни однос службенику ако: 1. одбије премештај или
            распоређивање када за њих није потребна сагласност службеника или
            неоправдано не ступи на радно место на које је премештен или
            распоређен; 2. не задовољи на пробном раду; 3. после престанка
            разлога за мировање радног односа не ступи на рад у року од 15 дана;
            4. не положи државни или посебан стручни испит; 5. учини тежу
            повреду радне дужности за коју му је изречена мера престанка радног
            односа. Радни однос престаје кад решење о престанку радног односа
            постане коначно. Службенику престаје радни однос по сили закона: 1.
            даном навршења 65 година живота ако има најмање 15 година стажа
            осигурања; 2. ако правноснажно буде осуђен на безусловну казну
            затвора од најмање шест месеци – даном правноснажности пресуде; 3.
            ако је нераспоређен, а не буде премештен на друго радно место –
            наредног дана од протека два месеца откад је постао нераспоређен; 4.
            ако не положи државни стручни испит према плану и програму за степен
            стручне спреме који је стекао додатним образовањем; 5. ако му на
            ванредном оцењивању решењем буде одређена оцена „не задовољава“ . О
            томе да је службенику престао радни однос по сили закона послодавац
            доноси решење којим утврђује разлог због кога је радни однос престао
            и дан кад је радни однос престао. Против решења жалба није
            допуштена, али може да се покрене управни спор. Заштита права
            службеника Акт којим се одлучује о правима, обавезама и
            одговорностима службеника из радног односа доноси се у форми решења,
            сагласно закону којим се уређује општи управни поступак и има
            карактер управног акта, ако овим законом није друкчије одређено.
            Ради заштите својих права службеник се може обратити органу државне
            управе надлежном за послове управне инспекције. Управни инспектор
            дужан је да поступи по свакој представци из своје надлежности и да
            подносиоца представке обавести о исходу свог поступања. Ако управни
            инспектор утврди незаконитост или неправилност у спровођењу закона,
            других прописа и општих аката, предузима мере на које је овлашћен
            овим законом, као и законом којим се уређује управна инспекција.
            Управни инспектор може жалбеној комисији предложити да по основу
            службеног надзора поништи или укине незаконито коначно решење којим
            је одлучено о неком праву или дужности службеника. Поништај решења о
            постављењу на положај, пријему у радни однос или премештају не утиче
            на пуноважност аката или радњи које је службеник донео или предузео
            до поништаја решења. Надлежност управне инспекције Надзор над
            применом Закона о запосленима у аутономним покрајинама и јединицама
            локалне самоуправе врши орган државне управе надлежан за локалну
            самоуправу. Инспекцијски надзор врши орган државне управе надлежан
            за послове управне инспекције преко управних инспектора. ОПШТИ
            ПРОПИСИ О РАДУ – ЗАКОН О РАДУ Као што је речено, на државне
            службенике се не примењују општи прописи о раду, осим на она права и
            обавезе из радног односа које нису уређене Законом о државним
            службеницима. Међутим, на намештенике се примењује Закон о раду,
            осим ако Законом о државним службеницима није другачије одређено.
            Под радним односом се подразумева однос по основу рада који се, по
            општим прописима, заснива уговором о раду, који закључују запослени
            и послодавац. Према томе, радни однос настаје као добровољни однос
            између запосленог и послодавца, а његову садржину чине права,
            обавезе и одговорности запосленог и послодавца, који су утврђени
            законом, колективним уговором или другим актом. Запослени је физичко
            лице које је у радном односу код послодавца. Послодавац је домаће,
            односно страно правно или физичко лице које запошљава, односно радно
            ангажује једно или више лица. Под правним лицем као послодавцем
            подразумева се сваки организациони облик који има својство правног
            субјекта, односно могућност да буде носилац права, обавеза и
            одговорности (нпр. привредна друштва, банке, јавна предузећа,
            установе и др.). Послодавац је и држава, територијална аутономија и
            локална самоуправа, што значи да се радним односом сматра и однос по
            основу рада између запосленог и државе (или јединице територијалне
            аутономије, односно локалне самоуправе) као послодавца, а који се
            заснива актом надлежног органа. Послодавац може бити и физичко лице
            (нпр. ако заснује радни однос са кућним помоћним особљем или ако као
            предузетник запосли раднике). Садржину радног односа, заснованог
            уговором о раду, чине права, обавезе и одговорности запосленог и
            послодавца. Права запослених Запослени имају следећа основна
            индивидуална (појединачна) права: 1. право на одговарајућу зараду;
            2. право на безбедност и здравље на раду; 3. право на здравствену
            заштиту; 4. право на заштиту личног интегритета (ово право се односи
            како на заштиту телесног, тако и на заштиту моралног интегритета);
            5. достојанство личности и друга права у случају болести, смањења
            или губитка радне способности и старости; 6. право на материјално
            обезбеђење за време привремене незапослености; 7. право на друге
            облике заштите у складу са законом и општим актом, односно уговором
            о раду. Одређене категорије запослених имају право на посебну
            заштиту, а то су: 1. запослена жена – за време трудноће и порођаја;
            2. запослени ради неге детета; 3. запослени млађи од 18 година
            живота; 4. запослени инвалид. Запослени имају следећа основна
            колективна права из радног односа, која остварују непосредно,
            односно преко својих представника: 1. право на удруживање; 2. право
            на учешће у преговорима за закључивање колективних уговора; 3. право
            на мирно решавање колективних и индивидуалних радних спорова; 4.
            право на консултовање, информисање и изражавање својих ставова о
            битним питањима у области рада. Обавезе запослених Запослени је
            дужан да: 1. савесно и одговорно обавља послове на којима ради; 2.
            поштује организацију рада и пословања код послодавца, као и услове и
            правила послодавца у вези са испуњавањем уговорних и других обавеза
            из радног односа; 3. обавести послодавца о битним околностима које
            утичу или би могле да утичу на обављањепослова утврђених уговором о
            раду; 4. обавести послодавца о свакој врсти потенцијалне опасности
            за живот и здравље и настанак материјалне штете. Обавезе послодавца
            Послодавац је дужан да: 1. запосленом за обављени рад исплати
            зараду; 2. запосленом обезбеди услове рада и организује рад ради
            безбедности и заштите живота и здравља на раду; 3. запосленом пружи
            обавештење о условима рада, организацији рада, правилима рада и
            пословања, као и о правима и обавезама које произлазе из прописа о
            раду и прописа о безбедности и заштити живота и здравља на раду; 4.
            запосленом обезбеди обављање послова утврђених уговором о раду; 5.
            затражи мишљење синдиката у случајевима утврђеним законом, а код
            послодавца код кога није образован синдикат, од представника кога
            одреде запослени. Заједничка обавеза за послодавца и запосленог
            јесте обавеза да се придржавају права и обавеза утврђених законом,
            општим актом и уговором о раду. Забрана дискриминације Забрањена је
            непосредна и посредна дискриминација лица која траже запослење, као
            и запослених, с обзиром на пол, рођење, језик, расу, боју коже,
            старост, трудноћу, здравствено стање, односно инвалидност,
            националну припадност, вероисповест, брачни статус, породичне
            обавезе, сексуално опредељење, политичко или друго уверење,
            социјално порекло, имовинско стање, чланство у политичким
            организацијама, синдикатима или неко друго лично својство.
            Дискриминација је забрањена у односу на: 1) услове за запошљавање и
            избор кандидата за обављање одређеног посла; 2) услове рада и сва
            права из радног односа; 3) образовање, оспособљавање и усавршавање;
            4) напредовање на послу; 5) отказ уговора о раду. Одредбе уговора о
            раду којима се утврђује дискриминација ништаве су. Забрањено је и
            узнемиравање као вид забране дискриминације. Закон о раду разликује
            опште узнемиравање (нежељено понашање узроковано неким од основа
            дискриминације којим се вређа достојанство запосленог или лица које
            тражи запослење) и сексуално узнемиравање (понашање којим се вређа
            достојанство запосленог или лица које тражи запослење у сфери полног
            живота). Не сматра се дискриминацијом прављење разлике, искључење
            или давање првенства у односу на одређени посао када је природа
            посла таква или се посао обавља у таквим условима да карактеристике
            повезане са неким од основа дискриминације представљају стварни и
            одлучујући услов обављања посла, и да је сврха која се тиме жели
            постићи оправдана. Жртва дискриминације има право да пред надлежним
            судом покрене поступак за накнаду штете, у складу са законом, на
            основу члана Закона о раду. Ако је у току поступка тужилац учинио
            вероватним да је извршена дискриминација у смислу овог закона, терет
            доказивања да није било понашања које представља дискриминацију је
            на туженом. Заснивање радног односа Услови за заснивање радног
            односа Радни однос може да се заснује са лицем које има најмање 15
            година живота и испуњава друге услове за рад на одређеним пословима,
            утврђене законом, односно правилником о организацији и
            систематизацији послова (у даљем тексту: правилник). Лице са
            навршених 15 година живота, и поред тога што је малолетно, ступањем
            у радни однос стиче сва права и преузима све обавезе из радног
            односа. Правилником се утврђују организациони делови код послодавца,
            назив и опис послова, врста и степен захтеване стручне спреме,
            односно образовања, и други посебни услови за рад на тим пословима,
            а може да се утврди и број извршилаца. За рад на одређеним
            пословима, изузетно, могу да се утврде највише два узастопна степена
            стручне спреме, односно образовања у складу са законом. Правилник
            доноси надлежни орган код послодавца, односно лице утврђено законом
            или општим актом послодаваца. Обавеза доношења правилника не односи
            се на послодавца који има 10 и мање запослених. Услови за заснивање
            радног односа са лицем млађим од 18 го¬дина. Радни однос са лицем
            млађим од 18 година живота може да се заснује уз писмену сагласност
            родитеља, усвојиоца или стараоца, ако такав рад не угрожава његово
            здравље, морал и образовање, односно ако такав рад није забрањен
            законом. Лице млађе од 18 година живота може да заснује радни однос
            само на основу налаза надлежног здравственог органа којим се
            потврђује да је способно за обављањe послова за које заснива радни
            однос и да такви послови нису штетни за његово здравље. Услови за
            заснивање радног односа с инвалидним лицем Инвалидна лица заснивају
            радни однос под условима и на начин утврђен Законом о раду, ако
            посебним законом није друкчије одређено. Услови за заснивање радног
            односа са страним држављанима и лицима без држављанства Страни
            држављанин или лице без држављанства може да заснује радни однос под
            условима утврђеним Законом о раду и посебним законом. Дакле, то лице
            може да заснује радни однос ако испуњава опште и посебне услове које
            мора да испуњава и домаћи држављанин и ако испуњава посебне услове
            предвиђене посебним Законом о условима за заснивање радног односа са
            страним држављанима. По том закону странац може да заснује радни
            однос: 1. ако има одобрење за стално настањење, односно за
            привремени боравак у Републици Србији и 2. ако је добио одобрење за
            заснивање радног односа, при чему ово одобрење није потребно ако
            странац заснива радни однос за обављање стручних послова утврђених
            уговором о пословно-техничкој сарадњи, о дугорочној производној
            кооперацији, о преносу технологије и о страним улагањима. Начин
            заснивања радног односа Кандидат који тражи запослење дужан је да,
            приликом заснивања радног односа, послодавцу достави исправе и друге
            доказе о испуњености услова за рад на пословима за које заснива
            радни однос, утврђених правилником. Послодавац не може од кандидата
            да захтева податке о породичном, односно брачном статусу и планирању
            породице, односно достављање исправа и других доказа који нису од
            непосредног значаја за обављање послова за које заснива радни однос.
            Послодавац не може да условљава заснивање радног односа тестом
            трудноће, осим ако се ради о пословима код којих постоји знатан
            ризик за здравље жене и детета утврђен од стране надлежног
            здравственог органа. Такође, не може условљавати заснивање радног
            односа претходним давањем изјаве (која би била „ковертирана“) о
            отказу уговора о раду од стране кандидата. Послодавац је дужан да,
            пре закључивања уговора о раду, кандидата обавести о послу, условима
            рада, правима и обавезама из радног односа и правилима из члана 15.
            тачка 2) Закона о раду. Уговор о раду Радни однос се заснива
            уговором о раду, а тај уговор закључују послодавац и запослени.
            Уговор о раду се сматра закљученим кад га потпишу запослени и
            послодавац. Уговор о раду може да се закључи: 1) на неодређено
            време2) на одређено време. Ако уговором о раду није утврђено време
            на које се закључује, онда се сматра да је закључен на неодређено
            време. Уговор о раду закључује се пре ступања запосленог на рад, у
            писменом облику. Ако послодавац са запосленим не закључи уговор о
            раду пре ступања запосленог на рад, сматра се да је запослени, даном
            ступања на рад, засновао радни однос на неодређено време. Уговор о
            раду сматра се закљученим када га потпишу запослени и послодавац.
            Законом о раду прописани су обавезни елементи уговора о раду, а то
            су: 1. назив и седиште послодавца; 2. лично име и презиме
            запосленог, место пребивалишта, односно боравишта запосленог; 3.
            врста и степен стручне спреме, односно образовања запосленог, који
            су услов за обављање послова за које се закључује уговор о раду; 4.
            назив и опис послова које запослени треба да обавља; 5. место рада;
            6. врсту радног односа (на неодређено или одређено време); 7.
            трајање уговора о раду на одређено време и основ за заснивање радног
            односа на одређено време; 8. дан почетка рада; 9. радно време (пуно,
            непуно или скраћено); 10. новчани износ основне зараде на дан
            закључења уговора о раду; 11. елементи за утврђивање основне зараде,
            радног учинка, накнаде зараде, увећане зараде и других примања
            запосленог; 12. рокови за исплату зараде и других примања на која
            запослени има право; 13. трајање дневног и недељног радног времена.
            Уговором о раду могу да се уговоре и друга права и обавезе, а на
            права и обавезе који нису утврђени уговором о раду примењују се
            одговарајуће одредбе закона и општег акта. Ступање на рад Запослени
            остварује права и обавезе из радног односа даном ступања на рад. Ако
            запослени не ступи на рад даном утврђеним уговором о раду, сматра се
            да није засновао радни однос, осим ако је спречен да ступи на рад из
            оправданих разлога или ако се послодавац и запослени друкчије
            договоре. Посредовање у запошљавању Законом о запошљавању и
            осигурању за случај незапослености утврђени су послови које обавља
            Национална служба за запошљавање, односно агенције за запошљавање, а
            који се односе на повезивање лица које тражи запослење са
            послодавцем ради заснивања радног односа или другог радног
            ангажовања. У погледу агенција важи ограничење да агенција не може
            да се бави запошљавањем малолетних лица, као ни запошљавањем на
            пословима са повећаним ризиком, у складу са прописима који уређују
            одговарајућу област, те да не може за време штрајка да посредује у
            запошљавању на пословима учесника штрајка, осим ако није обезбеђен
            минимум процеса рада у складу са законом. Послови посредовања у
            запошљавању обухватају: 1. повезивање понуде и тражње на тржишту
            рада; 2. прелиминарну селекцију лица која траже запослење, узимајући
            у обзир услове за рад на одређеном послу код послодавца, као и врсту
            и ниво образовања, занимање, знања и вештине и радно искуство лица
            које тражи запослење; 3. саветовање усмерено на избор одговарајућих
            послова и технике активног тражења посла; 4. утврђивање
            индивидуалног плана запошљавања са незапосленим; 5. упућивање лица
            које тражи запослење послодавцу ради избора за заснивање радног
            односа или другог радног ангажовања. Незапослени, у складу са
            законом, има право на накнаду трошкова слања пријаве за запослење,
            као и трошкова јавног превоза ради разговора о запошљавању са
            послодавцем. Обавеза послодавца да потребу за запошљавањем пријави
            Националној служби за запошљавање више не постоји. Послодавац може
            да захтева да Национална служба за запошљавање или агенција за
            запошљавање непосредно понуди избор лица за заснивање радног односа,
            али он самостално одлучује о избору и има право да запослилице без
            посредовања Националне службе за запошљавање, односно без
            посредовања агенције. Врсте радног односа Уговор о раду може да се
            закључи на неодређено или одређено време. Уговор о раду у коме није
            утврђено време на које се закључује сматра се уговором о раду на
            неодређено време. Радни однос на одређено време Радни однос на
            одређено време има ограничен рок трајања, односно заснива се на
            време чије је трајање унапред одређено. Док радни однос траје,
            запослени који је засновао радни однос на одређено време има иста
            права, обавезе и одговорности као и запослени који је засновао радни
            однос на неодређено време. Уговор о раду може да се закључи на
            одређено време, за заснивање радног односа чије је трајање унапред
            одређено објективним разлозима који су оправдани роком или извршењем
            одређеног посла или наступањем одређеног догађаја, за време трајања
            тих потреба. Послодавац може закључити један или више уговора о раду
            из става 1. овог члана на основу којих се радни однос са истим
            запосленим заснива за период који са прекидима или без прекида не
            може бити дужи од 24 месеца. Прекид краћи од 30 дана не сматра се
            прекидом периода из става 2. овог члана. Изузетно од става 2. овог
            члана, уговор о раду на одређено време може да се закључи: 1. ако је
            то потребно због замене привремено одсутног запосленог, до његовог
            повратка; 2. за рад на пројекту чије је време унапред одређено,
            најдуже до завршетка пројекта; 3. са страним држављанином, на основу
            дозволе за рад у складу са законом, најдуже до истека рока на који
            је издата дозвола; 4. за рад на пословима код новооснованог
            послодавца чији упис у регистар код надлежног органа у моменту
            закључења уговора о раду није старији од једне године, на време чије
            укупно трајање није дуже од 36 месеци; 5. са незапосленим коме до
            испуњења једног од услова за остваривање права на старосну пензију
            недостаје до пет година, најдуже до испуњења услова, у складу са
            прописима о пензијском и инвалидском осигурању. Послодавац може са
            истим запосленим да закључи нови уговор о раду на одређено време по
            истеку рока из става 4. тач. 1–3) овог члана по истом, односно
            другом правном основу, у складу са овим чланом. Ако је уговор о раду
            на одређено време закључен супротно одредбама овог закона или ако
            запослени остане да ради код послодавца најмање пет радних дана по
            истеку времена за које је уговор закључен, сматра се да је радни
            однос заснован на неодређено време. Пробни рад Уговором о раду може
            да се уговори пробни рад, који може да траје најдуже шест месеци. За
            време пробног рада послодавац и запослени могу један другоме
            отказати уговор о раду са отказним роком који не може бити краћи од
            пет радних дана. Запосленом који за време пробног рада није показао
            одговарајуће радне и стручне способности престаје радни однос даном
            истека рока одређеног уговором о раду. Радни однос за обављање
            послова са повећаним ризиком. Уговор о раду може да се закључи за
            послове за које су прописани посебни услови рада само ако запослени
            испуњава услове за рад на тим пословима. Под пословима са повећаним
            ризиком подразумевају се нарочито тешки физички послови, послови
            који се обављају под земљом или под водом, при високој или ниској
            температури, под дејством штетних зрачења итд. Дакле, посебни услови
            рада утврђују се за нарочито тешке, напорне и за здравље штетне
            послове. Запослени може да ради на пословима са повећаним ризиком
            само на основу претходно утврђене здравствене способности за рад на
            тим пословима од стране надлежног здравственог органа. Радни однос
            са непуним радним временом Радни однос може да се заснује и за рад
            са непуним радним временом, на неодређено или одређено време.
            Запослени који ради са непуним радним временом има сва права из
            радног односа сразмерно времену проведеном на раду, осим ако за
            поједина права законом, општим актом и уговором о раду није друкчије
            одређено. Запослени који ради са непуним радним временом код једног
            послодавца може за остатак радног времена да заснује радни однос код
            другог послодавца и да на тај начин оствари пуно радно време. Радни
            однос за обављање послова ван просторија послодавца Радни однос може
            да се заснује за обављање послова ван просторија послодавца. Дакле,
            радни однос за обављање послова ван просторија послодаваца обухвата
            рад на даљину и рад од куће. Послодавац може да уговори послове ван
            својих просторија само ако нису опасни или штетни по здравље
            запосленог и других лица и не угрожавају животну средину. Уговор о
            раду који се закључује на основу радног односа за обављање послова
            ван просторија послодавца, поред одредаба из члана 33. Закона о
            раду, садржи и: 1. трајање радног времена према нормативима рада; 2.
            начин вршења надзора над радом и квалитетом обављања послова
            запосленог; 3. средства за рад за обављање послова које је
            послодавац дужан да набави, инсталира и одржава; 4. коришћење и
            употребу средстава за рад запосленог и накнаду трошкова за њихову
            употребу; 5. накнаду других трошкова рада и начин њиховог
            утврђивања; 6. друга права и обавезе. Основна зарада запосленог који
            обавља послове ван просторија послодавца не може бити утврђена у
            мањем износу од основне зараде запосленог који ради на истим
            пословима у просторији послодавца. Одредбе Закона о раду о распореду
            радног времена, прековременом раду, прерасподели радног времена,
            ноћном раду, одморима и одсуствима примењују се и на уговор о радном
            односу за обављање послова ван просторија послодавца, ако друкчије
            није одређено општим актом или уговором о раду. Радни однос са
            кућним помоћним особљем Радни однос може да се заснује и за обављање
            послова кућног помоћног особља, ради обављања послова у домаћинству
            (спремање стана, прање и пеглање, припремање хране, чување деце
            итд.), при чему може да се уговори исплата дела зараде и у натури
            (обезбеђивање становања, односно исхране). Вредност дела давања у
            натури мора се изразити у новцу, а најмањи проценат зараде који се
            обавезно исплаћује у новцу не може бити нижи од 50% од укупне
            вредности зараде. Ако је зарада уговорена делом у новцу а делом у
            натури, за време одсуствовања са рада уз накнаду зараде послодавац
            је дужан да запосленом накнаду зараде исплаћује у новцу. Уговор о
            радном односу са кућним помоћним особљем не може да се закључи са
            супружником, усвојиоцем или усвојеником, крвним сродником у правој
            линији без обзира на степен сродства и побочној линији до другог
            степена сродства и са тазбинским сродником до другог степена
            сродства. Приправници Приправнички радни однос јесте радни однос у
            току чијег трајања се запослени (приправник) припрема за самосталан
            рад у струци. Приправнички радни однос заснива послодавац са лицем
            које први пут заснива радни однос, за занимање за које је то лице
            стекло одређену врсту и степен стручне спреме, ако је приправнички
            стаж законом или правилником о организацији и систематизацији
            послова утврђен као услов за рад на одређеним пословима. Статус
            приправника може стећи и лице које је већ било приправник, па му је,
            пре истека приправничког стажа, радни однос престао. Ради довршавања
            прекинутог приправничког стажа то лице може поново постати
            приправник иако му то није први радни однос у струци за коју се
            школовало. Ова могућност је условљена тиме да и обновљени
            приправнички стаж буде у истом степену стручне спреме као и
            започети. Приправнички стаж је време оспособљавања приправника за
            самосталан рад у струци и траје најдуже годину дана, ако законом
            није друкчије одређено. За време приправничког стажа приправник има
            право на зараду и сва друга права из радног односа, у складу са
            законом, општим актом и уговором о раду. Приправник има право на
            зараду најмање у висини 80% основне зараде за послове за којеје
            закључио уговор о раду, као и на накнаду трошкова и друга примања, у
            складу са општим актом и уговором о раду, на основу члана 109.
            Закона о раду. Радно време Радно време је временски период у коме је
            запослени дужан, односно расположив да обавља послове према налозима
            послодаваца, на месту где се послови обављају, у складу са законом.
            Запослени се могу споразумети са послодавцем да један период радног
            времена у оквиру уговореног радног времена запослени послове обавља
            од куће. Радним временом не сматра се време у којем је запослени
            приправан да се одазове на позив послодавца да обавља послове ако се
            укаже таква потреба, при чему се запослени не налази на месту где се
            његови послови обављају, у складу са законом. Време приправности и
            висина накнаде за исту уређују се законом, општим актом или уговором
            о раду. Време које запослени у току приправности проведе у обављању
            послова по позиву послодавца сматра се радним временом. Радно време
            може бити пуно, непуно и скраћено. Одредбе Закона о раду које се
            односе на радно време примењују се и на запослене у државним
            органима. Пуно радно време износи 40 часова недељно, ако Законом о
            раду није друкчије одређено (нпр. пуно радно време за запослене
            млађе од 18 година живота не може да се утврди у трајању дужем од 35
            часова недељно). Општим актом може се утврдити радно време у трајању
            краћем од 40 часова недељно, али не краће од 36 часова недељно.
            Запослени који ради са таквим радним временом остварује сва права из
            радног односа као да ради са пуним радним временом. Непуно радно
            време јесте радно време краће од пуног радног времена. То значи да
            за пунолетна лица траје краће од 40, односно 36 часова недељно, а за
            малолетна лица краће од 35 часова недељно. Скраћено радно време.
            Запосленом који ради на нарочито тешким, напорним и за здравље
            штетним пословима, утврђеним законом или општим актом, на којима и
            поред примене одговарајућих мера безбедности и заштите живота и
            здравља на раду, средстава и опреме за личну заштиту на раду постоји
            повећано штетно дејство на здравље запосленог, скраћује се радно
            време сразмерно штетном дејству услова рада на здравље и радну
            способност запосленог, а највише 10 часова недељно (послови са
            повећаним ризиком). Радно време се, дакле, скраћује на пословима са
            повећаним ризиком. Скраћено радно време утврђује се на основу
            стручне анализе, у складу са законом. Запослени који ради скраћено
            радно време има сва права из радног односа као да ради са пуним
            радним временом. Прековремени рад је рад дужи од пуног радног
            времена. На захтев послодавца запослени је дужан да ради дуже од
            пуног радног времена у случају више силе, изненадног повећања обима
            посла и у другим случајевима када је неопходно да се у одређеном
            року заврши посао који није планиран. Прековремени рад не може да
            траје дуже од осам часова недељно. Запослени не може да ради дуже од
            12 часова дневно укључујући и прековремени рад. Распоред радног
            времена Радна недеља траје, по правилу, пет радних дана. Распоред
            радног времена у оквиру радне недеље утврђује послодавац. Радни дан,
            по правилу, траје осам часова. Послодавац је дужан да обавести
            запосленог о распореду и о промени распореда радног времена најмање
            пет дана пре промене распореда радног времена, осим у случају
            увођења прековременог рада. Изузeтно, послодавац може обавестити
            запослене о распореду и промени распореда радног времена у краћем
            року од пет дана, али не краћем од 48 часова унапред у случају
            потребе посла услед наступања непредвиђених околности. Код
            послодавца код кога је рад организован у сменама или то захтева
            организација рада, пуно или непуно радно време запосленог не мора
            бити распоређено једнако по радним недељама, већ се утврђује као
            просечно недељно радно време на месечном нивоу. У случају из става
            3. овог члана запослени може да ради најдуже 12 часова дневно,
            односно 48 часова недељно, укључујући и прековремени рад. Ако
            природа посла и организација рада дозвољава, почетак и завршетак
            радног времена може се утврдити, односно уговорити у одређеном
            временском интервалу (клизно радно време). Код послодавца код кога
            је рад организован у сменама или то захтева организација рада, пуно
            или непуно радно време запосленог не мора бити распоређено једнако
            по радним недељама, већ се утврђује као просечно недељно радно време
            на месечном нивоу. Прерасподела радног времена Послодавац може да
            изврши прерасподелу радног времена када то захтева природа
            делатности, организација рада, боље коришћење средстава рада,
            рационалније коришћење радног времена и извршење одређеног посла у
            утврђеним роковима. Прерасподела радног времена врши се тако да
            укупно радно време запосленог у периоду од шест месеци у току
            календарске године у просеку не буде дуже од пуног радног времена. У
            случају прерасподеле радног времена, радно време не може да траје
            дуже од 60 часова недељно. Према томе, суштина прерасподеле јесте у
            томе да се у једном периоду ради дуже, а у другом периоду краће од
            пуног радног времена. Прерасподела радног времена не сматра се
            прековременим радом. Колективним уговором може се утврдити да се
            прерасподела радног времена не везује за календарску годину, односно
            да може трајати и дуже од шест месеци, а најдуже девет месеци.
            Запосленом који се сагласио да у прерасподели радног времена ради у
            просеку дужеод времена утврђеног у ставу 2) и 3) члана 57. Закона о
            раду, часови рада дужи од просечног радног времена обрачунавају се и
            исплаћују као прековремени рад. Запослени коме је радни однос
            престао пре истека времена за које се врши прерасподела радног
            времена има право да му се часови рада дужи од уговореног радног
            времена, остварени у прерасподели радног времена, прерачунају у
            његово радно време и да га послодавац одјави са обавезног социјалног
            осигурања по истеку тог времена или да му те часове рада обрачуна и
            исплати као часове прековременог рада. Ноћни рад и рад у сменама Рад
            који се обавља у времену од 22 часа до 6 часова наредног дана сматра
            се радом ноћу. Запослени ради ноћу или зато што се бави занимањем
            које такав рад захтева или зато што је обухваћен режимом сменског
            рада (нпр. запослени у хитној помоћи, болницама и другим
            организацијама које раде у континуитету). Ако је рад организован у
            сменама, послодавац је дужан да обезбеди измену смена, тако да
            запослени не ради непрекидно више од једне радне недеље ноћу.
            Запослени може да ради ноћу дуже од једне радне недеље само уз
            његову писмену сагласност. Запосленом који ради ноћу најмање три
            часа сваког радног дана или трећину пуног радног времена у току
            једне радне недеље послодавац је дужан да обезбеди обављање послова
            у току дана ако би, по мишљењу надлежног здравственог органа, такав
            рад довео до погоршања његовог здравственог стања. Послодавац је
            дужан да пре увођења ноћног рада затражи мишљење синдиката о мерама
            безбедности и заштите живота и здравља на раду запослених који рад
            обављају ноћу. Рад у сменама је организација рада код послодавца
            према којој се запослени на истим пословима смењују према утврђеном
            распореду, при чему измена смена може да буде континуирана или са
            прекидима током одређеног периода дана или недеља. Запослени који
            ради у сменама је запослени који, код послодавца код кога је рад
            организован у сменама, у току месеца посао обавља у различитим
            сменама најмање трећину свог радног времена. Одмори и одсуства
            Одредбе Закона о раду које се односе на одморе и одсуства примењују
            се и на запослене у државним органима. Одмор у току дневног рада
            Запослени који ради најмање шест часова дневно има право на одмор у
            току дневног рада у трајању од најмање 30 минута. Запослени који
            ради дуже од четири, а краће од шест часова дневно има право на
            одмор у току рада у трајању од најмање 15 минута. Запослени који
            ради најмање десет часова дневно има право на одмор у току рада у
            трајању од најмање 45 минута. Одмор у току дневног рада не може да
            се користи на почетку и на крају радног времена. Време одмора
            урачунава се у радно време. Одмор у току дневног рада организује се
            на начин којим се обезбеђује да се рад не прекида, ако природа посла
            не дозвољава прекид рада, као и ако се ради са странкама. Одлуку о
            распореду коришћења одмора у току дневног рада доноси послодавац.
            Дневни одмор Запослени има право на одмор у трајању од најмање 12
            часова непрекидно, у оквиру 24 часа, ако Законом о раду није
            друкчије одређено. Запослени који ради у смислу члана 57. Закона о
            раду има право на одмор у оквиру 24 часа у непрекидном трајању од
            најмање 11 часова. Недељни одмор Запослени има право на недељни
            одмор у трајању од најмање 24 часа непрекидно, којем се додаје време
            одмора из члана 66. Закона о раду, ако законом није друкчије
            одређено. Недељни одмор се, по правилу, користи недељом. Послодавац
            може да одреди други дан за коришћење недељног одмора ако природа
            посла и организација рада то захтева. Изузетно од става 1. члана 67.
            Закона о раду, запослени који због обављања посла у различитим
            сменама или у прерасподели радног времена не може да користи одмор у
            трајању утврђеном у ставу 1. члан 67. Закона о раду има право на
            недељни одмор у трајању од најмање 24 часа непрекидно. Ако је
            неопходно да запослени ради на дан свог недељног одмора, послодавац
            је дужан да му обезбеди одмор у трајању од најмање 24 часа
            непрекидно у току наредне недеље. Годишњи одмор Запослени има право
            на годишњи одмор у складу са Законом о раду. Запослени стиче право
            на коришћење годишњег одмора у календарској години после месец дана
            непрекидног рада од дана заснивања радног односа код послодавца. Под
            непрекидним радом сматра се и време привремене спречености за рад у
            смислу прописа о здравственом осигурању и одсуства са рада уз
            накнаду зараде. Запослени не може да се одрекне права на годишњи
            одмор, нити му се то право може ускратити или заменити новчаном
            накнадом, осим у случају престанка радног односа у складу са Законом
            о раду. У свакој календарској години запослени има право на годишњи
            одмор у трајању утврђеном општим актом и уговором о раду, а најмање
            20 радних дана. Дужина годишњег одмора утврђује се тако што се
            законски минимум од 20 радних дана увећава по основу доприноса на
            раду, услова рада, радног искуства, стручне спреме запосленог и
            других критеријума утврђених општим актом или уговором о раду. При
            утврђивању дужине годишњег одмора радна недеља рачуна се као пет
            радних дана. Празници који су нерадни дани у складу са законом,
            одсуство са рада уз накнаду зараде и привремена спреченост за рад у
            складу са прописима о здравственом осигурању не урачунавају се у
            дане годишњег одмора. Ако је запослени за време коришћења годишњег
            одмора привремено спречен за рад у смислу прописа о здравственом
            осигурању, има право да по истеку те спречености за рад настави
            коришћење годишњег одмора. Запослени има право на дванаестину
            годишњег одмора (сразмеран део) за сваки месец дана рада у
            календарској години у којој је засновао радни однос или у којој му
            престаје радни однос. Годишњи одмор користи се једнократно или у два
            или више делова, у складу са Законом о раду. Ако запослени користи
            годишњи одмор у деловима, први део користи у трајању од најмање две
            радне недеље непрекидно у току календарске године, а остатак
            најкасније до 30. јуна наредне године. Запослени има право да
            годишњи одмор користи у два дела, осим ако се са послодавцем
            споразуме да годишњи одмор користи у више делова. Запослени који
            није у целини или делимично искористио годишњи одмор у календарској
            години због одсутности са рада ради коришћења породиљског одсуства,
            одсуства са рада ради неге детета и посебне неге детета, има право
            да тај одмор искористи до 30. јуна наредне године. У зависности од
            потребе посла послодавац одлучује о времену коришћења годишњег
            одмора, уз претходну консултацију запосленог. Решење о коришћењу
            годишњег одмора запосленом се доставља најкасније 15 дана пре датума
            одређеног за почетак коришћења годишњег одмора. Изузетно, ако се
            годишњи одмор користи на захтев запосленог, решење о коришћењу
            годишњег одмора послодавац може доставити и непосредно пре коришћења
            годишњег одмора. Послодавац може да измени време одређено за
            коришћење годишњег одмора ако то захтевају потребе посла, најкасније
            пет радних дана пре дана одређеног за коришћење годишњег одмора. У
            случају коришћења колективног годишњег одмора код послодавца или у
            организационом делу послодавца послодавац може да однесе решење о
            годишњем одмору у коме наводи запослене и организационе делове у
            којима раде и да исто истакне на огласној табли, најмање 15 дана пре
            дана одређеног за коришћење годишњег одмора, чиме се сматра да је
            решење уручено запосленима. Решење о коришћењу годишњег одмора
            послодавац може доставити запосленом у електронској форми, а на
            захтев запосленог послодавац је дужан да то решење достави у писаној
            форми. У случају престанка радног односа послодавац је дужан да
            запосленом који није искористио годишњи одмор у целини или делимично
            исплати новчану надокнаду уместо коришћења годишњег одмора, у висини
            просечне зараде у претходних 12 месеци, сразмерно броју дана
            неискоришћеног годишњег одмора. Накнада из става 1. члана 76. Закона
            о раду има карактер накнаде штете. Плаћено одсуство је одсуство са
            рада уз накнаду зараде. Запослени има право на плаћено одсуство у
            укупном трајању до пет радних дана у току календарске године, у
            случају склапања брака, порођаја супруге, теже болести члана уже
            породице и у другим случајевима утврђеним општим актом и уговором о
            раду. Време трајања плаћеног одсуства у поменутим случајевима
            утврђује се општим актом иуговором о раду. Поред права на плаћено
            одсуство у поменутим случајевима, запослени има право на плаћено
            одсуство још: 1) пет радних дана због смрти члана уже породице; 2)
            два узастопна дана за сваки случај добровољног давања крви
            рачунајући и дан давања крви. Члановима уже породице сматрају се:
            брачни друг, деца, браћа, сестре, родитељи, усвојилац, усвојеник,
            старатељ. Послодавац може да одобри запосленом одсуство у поменутим
            случајевима и за сроднике који нису наведени у претходном ставу, као
            и за друга лица која живе у заједничком породичном домаћинству са
            запосленим, у трајању утврђеном решењем послодавца. Општим актом и
            уговором о раду може да се утврди право на плаћено одсуство у
            трајању дужем од трајања утврђеног у поменутим случајевима, односно
            шири круг лица из члана закона о раду (одсуство уз накнаду зараде –
            плаћено одсуство). Неплаћено одсуство. Послодавац може запосленом да
            одобри одсуство без накнаде зараде (неплаћено одсуство). Случајеви и
            трајање овог одсуства нису законом одређени. Они могу бити одређени
            општим актом или уговором о раду. Обично се овакво одсуство одређује
            ради стручног усавршавања, школовања, неговања болесног члана уже
            породице и сл. За време неплаћеног одсуства запосленом мирују права
            и обавезе из радног односа, ако за поједина права и обавезе законом,
            општим актом и уговором о раду није друкчије одређено. Мировање
            радног односа Запосленом мирују права и обавезе које се стичу на
            раду и по основу рада, осим права и обавеза за које је законом,
            општим актом, односно уговором о раду друкчије одређено, ако
            одсуствује са рада због: 1. одласка на одслужење, односно дослужење
            војног рока; 2. упућивања на рад у иностранство од стране послодавца
            или у оквиру међународно-техничке или просветно-културне сарадње, у
            дипломатска, конзуларна и друга представништва; 3. привременог
            упућивања на рад код другог послодавца; 4. избора, односно именовања
            на функцију у државном органу, синдикату, политичкој организацији
            или другу јавну функцију чије вршење захтева да привремено престане
            да ради код послодавца; 5. издржавања казне затвора, односно
            изречене мере безбедности, васпитне или заштитне мере, у трајању до
            шест месеци. Запослени коме мирују права и обавезе из било ког од
            наведених разлога има право да се у року од 15 дана од дана
            одслужења, односно дослужења војног рока, престанка рада у
            иностранству, односно код другог послодавца, престанка функције,
            повратка са издржавања казне затвора, односно мере безбедности,
            васпитне или заштитне мере врати на рад код послодавца, на исто или
            друго одговарајуће радно место. Наведена права има и брачни друг
            запосленог који је упућен на рад у иностранство у оквиру
            међународно-техничке или просветно-културне сарадње, у дипломатска,
            конзуларна и друга представништва. Заштита запослених Постоје општа
            и посебна заштита запослених. И ове одредбе Закона о раду (осим
            одредаба о заштити омладине, пошто државни службеник не може бити
            лице које није пунолетно) примењују се и на државне службенике.
            Општу заштиту уживају сви запослени, а посебну заштиту – посебне
            категорије запослених. Општа заштита Запослени има право на
            безбедност и заштиту живота и здравља на раду, у складу са законом.
            Али запослени је дужан и да поштује прописе о безбедности и заштити
            живота и здравља на раду како не би угрозио своју безбедност и
            здравље, као и безбедност и здравље запослених и других лица. Дужан
            је и да обавести послодавца о свакој врсти потенцијалне опасности
            која би могла да утиче на безбедност и здравље на раду. Радни процес
            мора бити организован тако да не утиче негативно на здравље
            запосленог. У том смислу: 1. запослени не може да ради прековремено
            ако би, по налазу надлежног здравственог органа, такав рад могао да
            погорша његово здравствено стање; 2. запослени са здравственим
            сметњама, утврђеним од стране надлежног здравственог органа у складу
            са законом, не може да обавља послове који би изазвали погоршање
            његовог здравственог стања или последице опасне за његову околину.
            На пословима на којима постоји повећана опасност од повређивања,
            професионалних или других обољења може да ради само запослени који,
            поред посебних услова утврђених правилником о организацији и
            систематизацији послова, испуњава и услове за рад у погледу
            здравственог стања, психофизичких способности и доба живота, у
            складу са законом. Заштита омладине Запослени млађи од 18 година
            живота не може да ради на пословима: 1. на којима се обавља нарочито
            тежак физички рад, рад под земљом, под водом или на великој висини;
            2. који укључују излагање штетном зрачењу или средствима која су
            отровна, канцерогена или која проузрокују наследна обољења, као и
            ризик по здравље због хладноће, топлоте, буке или вибрације; 3. који
            би, на основу налаза надлежног здравственог органа могли штетно и са
            повећаним ризиком да утичу на његово здравље и живот с обзиром на
            његове психофизичке способности. Пуно радно време запосленог млађег
            од 18 година живота не може да се утврди у трајању дужем од 35
            часова недељно, нити дужем од осам часова дневно. Такође, забрањен
            је прековремени рад и прерасподела радног времена запосленог који је
            млађи од 18 година. Он не може да ради ноћу, осим: 1. ако обавља
            послове у области културе, спорта, уметности и рекламне делатности;
            2. када је неопходно да се настави рад прекинут услед више силе, под
            условом да такав рад траје одређено време и да мора да се заврши без
            одлагања, а послодавац нема на располагању у довољном броју
            пунолетне запослене. Заштита материнства Запослена жена за време
            трудноће и запослена која доји дете не може да ради на пословима
            који су, по налазу надлежног здравственог органа, штетни за њено
            здравље и здравље детета, а нарочито на пословима који захтевају
            подизање терета или на којима постоји штетно зрачење или изложеност
            екстремним температурама и вибрацијама. Послодавац је дужан да
            запосленој жени у наведеним случајевима обезбеди обављање других
            одговарајућих послова, а ако таквих послова нема, да је упути на
            плаћено одсуство. Она за време првих 32 недеље трудноће не може да
            ради прековремено и ноћу, ако би такав рад био штетан за њено
            здравље и здравље детета, на основу налаза надлежног здравственог
            органа. Запослена жена и за време последњих осам недеља трудноће не
            може да ради прековремено и ноћу. Запослена за време трудноће има
            право на плаћено одсуство са рада у току дана ради обављања
            здравствених прегледа у вези са трудноћом, одређених од стране
            изабраног лекара у складу са законом, о чему је дужна да
            благовремено обавести послодавца. Породиљско одсуство и одсуство са
            рада ради неге детета Запослена жена има право на одсуство са рада
            због трудноће и порођаја (породиљско одсуство), као и одсуство са
            рада ради неге детета, у укупном трајању од 365 дана. Запослена жена
            има право да отпочне породиљско одсуство на основу налаза надлежног
            здравственог органа најраније 45 дана, а обавезно 28 дана пре
            времена одређеног за порођај. Породиљско одсуство траје до навршена
            три месеца од дана порођаја. По истеку породиљског одсуства,
            запослена жена има право на одсуство са рада ради неге детета до
            истека 365 дана од дана отпочињања породиљског одсуства. Отац детета
            може да користи право на породиљско одсуство у случају кад мајка
            напусти дете, умре или је из оправданих разлога спречена да користи
            то право. То право отац детета има и кад мајка није у радном односу.
            Отац детета може бити корисник права на одсуство ради неге детета,
            без икаквих услова, у свакој прилици када се мајка детета и он тако
            договоре. За време породиљског одсуства и одсуства са рада ради неге
            детета запослена жена, односно отац детета, има право на накнаду
            зараде, у складу са законом. Запослена жена има право на породиљско
            одсуство и право на одсуство са рада ради неге детета за треће и
            свако наредно новорођено дете у укупном трајању од две године.
            Одсуство са рада ради посебне неге детета или друге особе. Један од
            родитеља детета коме је неопходна посебна нега због тешког степена
            психофизичке ометености, осим за случајеве предвиђене прописима о
            здравственом осигурању, има право да, по истеку породиљског одсуства
            и одсуства са рада ради неге детета, одсуствује са рада или да ради
            са половином пуног радног времена, најдуже до навршених пет година
            живота детета. За време одсуствовања са рада запослени остварује
            накнаду зараде. За време рада са половином пуног радног времена
            запослени остварује зараду, а за другу половину пуног радног времена
            – накнаду зараде. Неплаћено одсуство са рада док дете не наврши три
            године жи¬вота Један од родитеља, усвојилац, хранитељ, односно
            старатељ има право да одсуствује са рада док дете не наврши три
            године живота. Ово право се остварује без накнаде зараде и за време
            његовог коришћења запосленом мирују права и обавезе из радног
            односа, ако за поједина права законом, општим актом и уговором о
            раду није друкчије одређено. Заштита инвалида Послодавац је дужан да
            запосленом инвалиду рада и запосленом са здравственим сметњама
            обезбеди обављање послова према преосталој радној способности, у
            складу са законом. Запосленом код кога је, у складу са прописима о
            пензијском и инвалидском осигурању, утврђено да постоји опасност од
            настанка инвалидности на одређеним пословима послодавац је дужан да
            обезбеди обављање другог одговарајућег посла. Ако послодавац не може
            да обезбеди запосленом одговарајући посао према радној способности,
            запослени се сматра вишком, дакле, ако услед технолошких, економских
            или организационих промена престане потреба за обављањем одређеног
            посла или дође до смањења обима посла, запосленом може да престане
            радни однос ако за то постоји оправдан разлог који се односи на
            потребе послодавца, а све у складу са законом. Заштита личних
            података Запослени има право увида у документе који садрже личне
            податке који се чувају код послодавца и право да захтева брисање
            података који нису од непосредног значаја за послове које обавља,
            као и право да тражи исправљање нетачних података. Лични подаци који
            се односе на запосленог не могу да буду доступни трећем лицу, осим у
            случајевима и под условима утврђеним законом или ако је то потребно
            ради доказивања права и обавеза из радног односа или у вези са
            радом. Обавештење о привременој спречености за рад Запослени је
            дужан да, најкасније у року од три дана од дана наступања привремене
            спречености за рад, у смислу прописа о здравственом осигурању, о
            томе достави послодавцу потврду лекара која садржи и време очекиване
            спречености за рад. У случају теже болести, уместо запосленог,
            потврду послодавцу достављају чланови уже породице или друга лица са
            којима живи у породичном домаћинству. Ако запослени живи сам,
            потврду је дужан да достави у року од три дана од дана престанка
            разлога због којих није могао да достави потврду. Зарада, накнадa
            зараде и друга примања Зарада Запослени има право на одговарајућу
            зараду, која се утврђује у складу са законом, општим актом и
            уговором о раду. Запосленима се гарантује једнака зарада за исти рад
            или рад исте вредности који остварују код послодавца. Одлука
            послодавца или споразум са запосленим који одступају од овог
            принципа ништави су, а повреда овог принципа има још једну последицу
            – запослени остварује право на накнаду штете. Под радом једнаке
            вредности подразумева се рад за који се захтева исти степен стручне
            спреме, односно образовања, у коме је остварен једнак радни допринос
            уз једнаку одговорност. Зарада се састоји од зараде за обављени рад
            и време проведено на раду, зараде по основу доприноса запосленог
            пословном успеху послодавца (награде, бонуси и сл.) и других примања
            по основу радног односа, у складу са општим актом и уговором о раду.
            Под зарадом, у наведеном смислу, сматра се зарада која садржи порез
            и доприносе који се плаћају из зараде. Под зарадом се сматрају сва
            примања из радног односа, осим примања за која је Законом о раду
            одређено да се не сматрају зарадом (накнада трошкова за долазак на
            рад и одлазак са рада, накнада трошкова за време проведено на
            службеном путу у земљи или иностранству, накнада трошкова смештаја и
            исхране за рад и боравак на терену, отпремнина због одласка у
            пензију, накнада штете због повреде на раду или професионалног
            обољења, празнични поклони за децу запослених, јубиларне награде,
            солидарне помоћи и друго). Зарада за обављени рад и време проведено
            на раду састоји се од: 1. основне зараде, 2. дела зараде за радни
            учинак и 3. увећане зараде. Основна зарада одређује се на основу
            услова, утврђених правилником о организацији и систематизацији
            послова, потребних за рад на пословима за које је запослени закључио
            уговор о раду и времена проведеног на раду. Радни учинак одређује се
            на основу квалитета и обима обављеног посла, као и односа запосленог
            према радним обавезама. Запослени има право на увећану зараду: 1. за
            рад на дан празника који је нерадни дан – најмање 110% од основице;
            2. за рад ноћу и рад у сменама, ако такав рад није вреднован при
            утврђивању основне зараде – најмање 26% од основице; 3. за
            прековремени рад – најмање 26% од основице; 4. по основу времена
            проведеног на раду за сваку пуну годину рада остварену у радном
            односу код послодавца – најмање 0,4% од основице. Основица је
            основна зарада. Ако су се истовремено стекли услови за увећање
            зараде по више основа (нпр. ако запослени у ноћној смени ради
            прековремено), проценат увећане зараде не може бити нижи од збира
            процената по сваком од основа увећања. Зарада се исплаћује у
            роковима утврђеним општим актом и уговором о раду, најмање једанпут
            месечно, а најкасније до краја текућег месеца за претходни месец.
            Зарада се исплаћује само у новцу, ако законом није друкчије
            одређено. Минимална зарада Запослени има право на минималну зараду
            за стандардни учинак и време проведено на раду. Минимална зарада
            одређује се на основу минималне цене рада утврђене у складу са
            Законом о раду, времена проведеног на раду и пореза и доприноса који
            се плаћају из зараде. Општим актом, односно уговором о раду утврђују
            се разлози за доношење одлуке о увођењу минималне зараде. По истеку
            рока од шест месеци од доношења одлуке о увођењу минималне зараде
            послодавац је дужан да обавести репрезентативни синдикат о разлозима
            за наставак исплате минималне зараде. Послодавац је дужан да
            минималну зараду исплати запосленом у висини која се одређује на
            основу одлуке о минималној цени рада која важи за месец у којем се
            врши исплата. Запослени који прима минималну зараду има право на
            увећану зараду из члана 108. Закона о раду, на накнаду трошкова и
            друга примања која се сматрају зарадом у складу са законом. Основица
            за обрачун увећане зараде је минимална зарада запосленог. Минимална
            цена рада утврђује се одлуком Социјално-економског савета основаног
            за територију Републике Србије (у даљем тексту: Социјално-економски
            савет). Ако Социјално-економски савет не донесе одлуку у року од 15
            од дана почетка преговора, одлуку о висини минималне цене рада
            доноси Влада Републике Србије (у даљем тексту: Влада) у наредном
            року од 15 дана. При утврђивању минималне цене рада полази се
            нарочито од: 1. егзистенцијалних и социјалних потреба запосленог и
            његове породице изражених кроз вредност минималне потрошачке корпе,
            2. кретања стопе запослености на тржишту рада, 3. кретања стопе
            раста бруто домаћег производа, 4. кретања потрошачких цена, 5.
            кретања продуктивности и 6. кретања просечне зараде у Републици.
            Одлука о утврђивању минималне цене рада садржи образложење које
            одражава све претходно наведене елементе. Ако дође до значајне
            промене неког од наведених елемената, Социјално-економски савет је
            обавезан да размотри образложену иницијативу једног од учесника
            Социјално-економског савета за отпочињање преговора за утврђивање
            нове минималне цене рада. Минимална цена рада утврђује се по радном
            часу без пореза и доприноса, за календарску годину, најкасније до
            15. септембра текуће године, а примењује се од 1. јануара наредне
            године. Минимална цена рада не може се утврдити у нижем износу од
            минималне цене рада утврђене за претходну годину. Накнада зараде
            Запослени има право на накнаду зараде у висини просечне зараде у
            претходних 12 месеци, у складу са општим актом и уговором о раду, за
            време одсуствовања са рада на дан празника који је нерадни дан,
            годишњег одмора, плаћеног одсуства, војне вежбе и одазивања на позив
            државног органа. Накнаду зараде исплаћује послодавац. Он има право
            на рефундирање исплаћене накнаде зараде у случају одсуствовања
            запосленог са рада због војне вежбе или одазивања на позив државног
            органа, од органа на чији се позив запослени одазвао, ако законом
            није друкчије одређено. Запослени има право на накнаду зараде и за
            време одсуствовања са рада због привремене спречености за рад до 30
            дана, и то: 1. најмање у висини 65% просечне зараде у претходних 12
            месеци пре месеца у којем је наступила привремена спреченост за рад,
            с тим да не може бити нижа од минималне зараде, ако је спреченост за
            рад проузрокована болешћу или повредом ван рада, ако законом није
            друкчије одређено; 2. у висини 100% просечне зараде у претходних 12
            месеци пре месеца у којем је наступила привремена спреченост за рад,
            с тим да не може бити нижа од минималне зараде, ако је спреченост за
            рад проузрокована повредом на раду или професионалном болешћу, ако
            законом није друкчије одређено. Запослени има право на накнаду
            зараде најмање у висини 60% просечне зараде у претходних 12 месеци,
            с тим да не може бити нижа од минималне зараде, за време прекида
            рада до којег је дошло без кривице запосленог, најдуже 45 радних
            дана у календарској години. Овакав прекид рада обично настаје због
            кварова, хаварија, недостатка сировина и других разлога који се не
            могу довести у везу са запосленим чији је рад прекинут. Обрачун,
            евиденција и заштита зараде и накнаде зараде Послодавац је дужан да
            запосленом приликом сваке исплате зараде и накнаде зараде достави
            обрачун. Дужан је да запосленом достави обрачун зараде и за месец за
            који није извршио исплату зараде, односно накнаде зараде. Обрачун
            зараде на основу кога је исплаћена зарада, односно накнада зараде у
            целости може се доставити запосленом у електронској форми. Обрачун
            зараде и накнаде зараде које је дужан да исплати послодавац у складу
            са законом представља извршну исправу. Послодавац је дужан и да води
            месечну евиденцију о заради и накнади зараде. Евиденција садржи
            податке о заради, заради по одбитку пореза и доприноса из зараде и
            одбицима од зараде, за сваког запосленог. Евиденцију потписује лице
            овлашћено за заступање или друго лице које оно овласти. Он може
            новчано потраживање према запосленом наплатити обустављањем од
            његове зараде само на основу правноснажне одлуке суда, у случајевима
            утврђеним законом или уз пристанак запосленог. На основу
            правноснажне одлуке суда и у случајевима утврђеним законом
            послодавац може запосленом да обустави од зараде највише до једне
            трећине зараде, односно накнаде зараде, ако законом није друкчије
            одређено. Накнада трошкова Запослени има право на накнаду трошкова у
            складу са општим актом и уговором о раду, и то: 1. за долазак и
            одлазак са рада, у висини цене превозне карте у јавном саобраћају,
            ако послодавац није обезбедио сопствени превоз; 2. за време
            проведено на службеном путу у земљи; 3. за време проведено на
            службеном путу у иностранству; 4. за смештај и исхрану за рад и
            боравак на терену, ако послодавац није запосленом обезбедио смештај
            и исхрану без накнаде; 5. за исхрану у току рада, ако послодавац ово
            право није обезбедио на други начин; 6. за регрес за коришћење
            годишњег одмора. Висина накнаде трошкова мора бити изражена у новцу.
            Промена места становања запосленог након закључења уговора о раду не
            може да утиче на увећање трошкова превоза које је послодавац дужан
            да накнади запосленом у тренутку закључења уговора о раду, без
            сагласности послодавца. Друга примања Послодавац је дужан да
            исплати, у складу са општим актом: 1. запосленом отпремнину при
            одласку у пензију, најмање у висини две просечне зараде; 2.
            запосленом накнаду трошкова погребних услуга у случају смрти члана
            уже породице, а члановима уже породице у случају смрти запосленог
            (члановима уже породице овде се сматрају брачни друг и деца
            запосленог); 3. запосленом накнаду штете због повреде на раду или
            професионалног обољења. Општим актом, односно уговором о раду може
            да се утврди право на јубиларну награду, солидарну помоћ и друга
            примања. Потраживања запослених у случају стечајног поступка Право
            на исплату неисплаћених потраживања код послодавца над којим је
            отворен стечајни поступак (у даљем тексту: потраживање), у складу са
            Законом о раду, има запослени коме су потраживања утврђена у складу
            са законом којим се уређује стечајни поступак и који испуњава услове
            за остваривање права у складу са Законом о раду. Права се остварују
            у складу са Законом о раду, ако нису исплаћена у складу са законом
            којим се уређује стечајни поступак. Ако су права делимично исплаћена
            у складу са законом којим се уређује стечајни поступак, запосленом
            припада право на разлику до нивоа права утврђених Законом о раду.
            Право на исплату потраживања нема предузетник, као ни оснивач,
            односно члан привредног друштва и другог привредног субјекта, осим
            ако је засновао радни однос у складу са законом. Право на исплату
            потраживања нема ни запослени ако је донето решење о потврђивању
            усвајања плана реорганизације послодавца над којим је отворен
            стечај. Запослени има право на исплату: 1. зараде и накнаде зараде
            за време одсутности са рада због привремене спречености за рад по
            прописима о здравственом осигурању коју је био дужан да исплати
            послодавац у складу са Законом о раду, за последњих девет месеци пре
            отварања стечајног поступка; 2. накнаде штете за неискоришћени
            годишњи одмор кривицом послодавца, за календарску годину у којој је
            отворен стечајни поступак, ако је то право имао пре отварања
            стечајног поступка; 3. отпремнине због одласка у пензију у
            календарској годиниу којој је отворен стечајни поступак, ако је
            право на пензију остварио пре отварања стечајног поступка; 4.
            накнаде штете на основу одлуке суда донете у календарској години у
            којој је отворен стечајни поступак, због повреде на раду или
            професионалног обољења, ако је та одлука постала правноснажна пре
            отварања стечајног поступка; 5. Запослени има право и на уплату
            доприноса за обавезно социјално осигурање за исплате зарада и
            накнаде зарада, у складу са прописима о обавезном социјалном
            осигурању. Зарада и накнада зараде по Закону о раду исплаћује се у
            висини минималне зараде. Накнада штете за неискоришћени годишњи
            одмор исплаћује се у висини утврђеној одлуком стечајног суда, а
            највише у висини минималне зараде. Отпремнина због одласка у пензију
            исплаћује се у висини две просечне зараде у Републици Србији, према
            последњем објављеном податку републичког органа надлежног за послове
            статистике. За остваривање стечајних права основан је фонд
            солидарности. Вишак запослених Послодавац је дужан да донесе програм
            решавања вишка запослених ако утврди да ће због технолошких,
            економских или организационих промена у оквиру периода од 30 дана
            доћи до престанка потребе за радом запослених на неодређено време и
            то за најмање: 1. десет запослених код послодавца који има у радном
            односу више од 20, а мање од 100 запослених на неодређено време; 2.
            10% запослених код послодавца који има у радном односу најмање 100,
            а највише 300 запослених на неодређено време; 3. 30 запослених код
            послодавца који има у радном односу преко 300 запослених на
            неодређено време. 4. Програм је дужан да донесе и послодавац који
            утврди да ће доћи до престанка потребе за радом најмање 20
            запослених у оквиру периода од 90 дана, из технолошких, економских
            или организационих разлога, без обзира на укупан број запослених код
            послодавца. Програм решавања вишка запослених нарочито садржи: 1.
            разлоге престанка потребе за радом запослених; 2. укупан број
            запослених код послодавца; 3. број, квалификациону структуру, године
            старости и стаж осигурања запослених који су вишак и послове које
            обављају; 4. критеријуме за утврђивање вишка запослених; 5. мере за
            запошљавање: премештај на друге послове, рад код другог послодавца,
            преквалификација или доквалификација, непуно радно време, али не
            краће од половине пуног радног времена и друге мере; 6. средства за
            решавање социјално-економског положаја вишка запослених; 7. рок у
            коме ће бити отказан уговор о раду. Критеријум за утврђивање вишка
            запослених не може да буде одсуствовање запосленог са рада због
            привремене спречености за рад, трудноће, породиљског одсуства, неге
            детета и посебне неге детета. Послодавац је дужан да предлог
            програма достави репрезентативном синдикату код послодавца и
            Националној служби за запошљавање, најкасније осам дана од дана
            утврђивања предлога програма ради давања мишљења. Програм у име и за
            рачун послодавца доноси надлежни орган код послодавца, односно лице
            утврђено законом или општим актом послодавца. Послодавац је дужан да
            пре отказа уговора о раду запосленом исплати отпремнину у висини
            утврђеној општим актом или уговором о раду, с тим да њена висина не
            може бити нижа од збира трећине зараде запосленог за сваку навршену
            годину рада у радном односу код послодавца код кога остварује право
            на отпремнину. За утврђивање висине отпремнине рачуна се и време
            проведено у радном односу код послодавца претходника у случају
            статусне промене и промене послодавца, у складу са законом, као и
            код повезаних лица са послодавцем у складу са законом. Општим актом
            или уговором о раду не може да се утврди дужи период за исплату
            отпремнине од периода утврђеног Законом о раду. Запослени не може да
            оствари право на отпремнину за исти период за који му је већ
            исплаћена отпремнина код истог или другог послодавца. Под зарадом
            се, у овом смислу, подразумева просечна месечна зарада запосленог
            исплаћена за последња три месеца која претходе месецу у којем се
            исплаћује отпремнина. Накнада штете Запослени је одговоран за штету
            коју је на раду или у вези с радом, намерно или крајњом непажњом,
            проузроковао послодавцу. Ако штету проузрокује више запослених,
            сваки запослени је одговоран за део штете коју је проузроковао. Ако
            се за сваког запосленог не може утврдити део штете коју је
            проузроковао, сматра се да су сви запослени подједнако одговорни и
            штету накнађују у једнаким деловима. Ако је више запослених
            проузроковало штету кривичним делом са умишљајем, за штету
            одговарају солидарно. Постојање штете, њену висину, околности под
            којима је настала, ко је штету проузроковао и како се накнађује –
            утврђује послодавац, у складу са општим актом, односно уговором о
            раду. Ако послодавац не оствари право на накнаду штете, о накнади
            штете одлучује надлежни суд. Запослени који је на раду или у вези с
            радом намерно или крајњом непажњом проузроковао штету трећем лицу, а
            коју је накнадио послодавац, дужан је да послодавцу накнади износ
            исплаћене штете. Ако запослени претрпи повреду или штету на раду или
            у вези са радом, послодавац је дужан да му накнади штету, у складу
            са закономи општим актом. Удаљење запосленог са рада Запослени може
            да буде привремено удаљен са рада: 1. ако је против њега започето
            кривично гоњење због кривичног дела учињеног на раду или у вези са
            радом, удаљење може да траје до правноснажног окончања тог кривичног
            поступка; 2. ако је природа повреде радне обавезе, односно кршења
            радне дисциплине, или понашање запосленог такво да не може да
            настави рад код послодавца ни до истека рока за давање изјашњења,
            односно мишљења о отказном разлогу. За време оваквог удаљења са рада
            запосленом припада накнада зараде у висини једне четвртине, а ако
            издржава породицу, у висини једне трећине основне зараде. Накнаду
            зараде обезбеђује и исплаћује послодавац. Овакво удаљење са рада
            може да траје најдуже три месеца, а по истеку тог периода послодавац
            је дужан да запосленог врати на рад или да му откаже уговор о раду
            због учињене повреде радне обавезе, нарушавања радне дисциплине или
            кривичног дела учињеног на раду или у вези са радом. Запослени коме
            је одређен притвор удаљује се са рада од првог дана притвора, а
            удаљење траје колико и притвор. И за време оваквог удаљења са рада
            запосленом припада накнада зараде у висини једне четвртине, а ако
            издржава породицу у висини једне трећине основне зараде. Накнада
            зараде исплаћује се на терет органа који је одредио притвор. Ако се
            покаже да је удаљење са рада у наведеним случајевима било
            неоправдано (што се оцењује према исходу кривичног, односно отказног
            поступка), запосленом, за све време док није радио, припада разлика
            између износа накнаде зараде коју је примио и пуног износа основне
            зараде. Измена уговора о раду Измена уговорених услова рада
            Послодавац може запосленом да понуди измену уговорених услова рада
            (у даљем тексту: анекс уговора): 1. ради премештаја на други
            одговарајући посао, због потреба процеса и организације рада; 2.
            ради премештаја у друго место рада код истог послодавца; 3. ради
            упућивања на рад на одговарајући посао код другог послодавца; 4.
            ради примене мера за запошљавање из програма решавања вишка
            запослених; 5. ради промене елемената за утврђивање основне зараде,
            радног учинка, накнаде зараде, увећане зараде и других примања
            запосленог који су садржани у уговору о раду, у складу са законом;
            6. у другим случајевима утврђеним законом, општим актом и уговором о
            раду. Одговарајућим послом сматра се посао за чије се обављање
            захтева иста врста и исти степен стручне спреме који су утврђени
            уговором о раду. Уз анекс уговора о раду (у даљем тексту: анекс),
            послодавац је дужан да запосленом у писменом облику достави и
            разлоге за понуђени анекс, рок у коме запослени треба да се изјасни,
            који не може бити краћи од осам радних дана, и правне последице које
            могу да настану непотписивањем анекса уговора. Запослени је дужан да
            се изјасни о понуди за закључивање анекса уговора у року који одреди
            послодавац. Ако се запослени у том року не изјасни о понуди, сматра
            се да је одбио понуду за закључивање анекса уговора. Ако запослени
            прихвати или одбије анекс, задржава право да пред надлежним судом
            оспорава законитост анекса, односно измењеног уговора о раду.
            Премештај у друго место рада Овде је реч о премештају у друго
            географско место, кад се запослени премешта у филијалу, експозитуру
            или другу издвојену организациону јединицу истог послодавца.
            Запослени може да буде премештен у друго место рада: 1. ако је
            делатност послодавца такве природе да се рад обавља у местима ван
            седишта послодавца, односно његовог организационог дела; 2. ако је
            удаљеност од места у коме запослени ради до места у које се премешта
            на рад мања од 50 km и ако је организован редован превоз који
            омогућава благовремени долазак на рад и повратак са рада и
            обезбеђена накнада трошкова превоза у висини цене превозне карте у
            јавном саобраћају. Ван наведених случајева запослени може да буде
            премештен у друго место рада само ако на то пристане. Упућивање на
            рад код другог послодавца има привремени карактер. Запослени може да
            буде привремено упућен на рад код другог послодавца на одговарајући
            посао ако је привремено престала потреба за његовим радом, ако је
            дат у закуп пословни простор у коме је запослени радио (а закупац
            има потребу за запосленима који су у њему радили) или ако је
            послодавац закључио уговор о пословној сарадњи (а његов партнер
            искаже потребу за ороченим преузимањем одређеног броја запослених),
            и то док трају разлози за његово упућивање, а најдуже годину дана. У
            сваком од ових случајева послови на које се запослени упућује морају
            одговарати врсти и степену његове стручне спреме. Запослени може, уз
            своју сагласност, у свим наведеним случајевима и у другим
            случајевима, утврђеним општим актом или уговором о раду, да буде
            привремено упућен на рад код другог послодавца и дуже од годину
            дана, док трају разлози за његово упућивање. Запослени са
            послодавцем код кога је упућен на рад закључује уговор о раду на
            одређено време. По истеку рока на који је упућен на рад код другог
            послодавца запослени има право да се врати на рад код послодавца
            који га је упутио. Престанак радног односа Разлози за престанак
            радног односа одређени су законом, па радни однос може престати само
            ако су за то испуњени прописани услови. Радни однос престаје: 1.
            истеком рока за који је заснован (по овом основу престајe радни
            однос на одређено време); 2. кад запослени наврши 65 година живота и
            најмање 15 година стажа осигурања, ако се послодавац и запослени
            друкчије не споразумеју; 3. споразумом између запосленог и
            послодавца; 4. отказом уговора о раду од стране послодавца или
            запосленог; 5. на захтев родитеља или старатеља запосленог млађег од
            18 година живота; 6. смрћу запосленог; 7. у другим случајевима
            утврђеним законом. Запосленом престаје радни однос независно од
            његове воље и воље послодавца (по сили закона): 1. ако је на начин
            прописан законом утврђено да је код запосленог дошло до губитка
            радне способности – даном достављања правноснажног решења о
            утврђивању губитка радне способности; 2. ако му је, по одредбама
            закона, односно правноснажној одлуци суда или другог органа,
            забрањено да обавља одређене послове, а не може да му се обезбеди
            обављање других послова – даном достављања правноснажне одлуке; 3.
            ако због издржавања казне затвора мора да буде одсутан са рада у
            трајању дужем од шест месеци – даном ступања на издржавање казне; 4.
            ако му је изречена мера безбедности, васпитна или заштитна мера у
            трајању дужем од шест месеци и због тога мора да буде одсутан са
            рада – даном почетка примењивања те мере; 5. у случају престанка
            рада послодавца, у складу са законом. Споразумни престанак радног
            односа Радни однос може да престане на основу писменог споразума
            послодавца и запосленог. Пре потписивања споразума послодавац је
            дужан да запосленог писменим путем обавести о последицама до којих
            долази у остваривању права за случај незапослености (престанак
            радног односа на основу писменог споразума са послодавцем на
            иницијативу запосленог искључује право на новчану накнаду за случај
            незапослености). Отказ уговора о раду од стране запосленог Запослени
            има право да послодавцу откаже уговор о раду. Отказ уговора о раду
            запослени доставља послодавцу у писаном облику, најмање 15 до 30
            дана пре дана који је запослени навео као дан престанка радног
            односа (отказни рок). Послодавац може запосленом да откаже уговор о
            раду ако за то постоји оправдани разлог који се односи на радну
            способност запосленог и његово понашање и то: 1. ако не остварује
            резултате рада или нема потребна знања и способности за обављање
            послова на којима ради; 2. ако је правноснажно осуђен за кривично
            дело на раду или у вези са радом; 3. ако се не врати на рад код
            послодавца у року од 15 дана од дана истека рока мировања радног
            односа из члана 79. овог закона, односно неплаћеног одсуства из
            члана 100. овог закона. Послодавац може да откаже уговор о раду
            запосленом који својом кривицом учини повреду радне обавезе, и то:
            1. ако несавесно или немарно извршава радне обавезе; 2. ако
            злоупотреби положај или прекорачи овлашћења; 3. ако нецелисходно и
            неодговорно користи средства рада; 4. ако не користи или ненаменски
            користи обезбеђена средства или опрему за личну заштиту на раду; 5.
            ако учини другу повреду радне обавезе утврђену општим актом, односно
            уговором о раду. Послодавац може да откаже уговор о раду запосленом
            који не поштује радну дисциплину, и то: 1. ако неоправдано одбије да
            обавља послове и извршава налоге послодавца у складу са законом; 2.
            ако не достави потврду о привременој спречености за рад у смислу
            члана 103. овог закона; 3. ако злоупотреби право на одсуство због
            привремене спречености за рад; 4. због доласка на рад под дејством
            алкохола или других опојних средстава, односно употребе алкохола или
            других опојних средстава у току радног времена, које има или може да
            има утицај на обављање посла; 5. ако је дао нетачне податке који су
            били одлучујући за заснивање радног односа; 6. ако запослени који
            ради на пословима са повећаним ризиком, на којима је као посебан
            услов за рад утврђена посебна здравствена способност, одбије да буде
            подвргнут оцени здравствене способности; 7. ако не поштује радну
            дисциплину прописану актом послодавца, односно ако је његово
            понашање такво да не може да настави рад код послодавца. Послодавац
            може запосленог да упути на одговарајућу анализу у овлашћену
            здравствену установу коју одреди послодавац, о свом трошку, ради
            утврђивања околности из става 3. тач. 3) и 4) овог члана или да
            утврди постојање наведених околности на други начин у складу са
            општим актом. Одбијање запосленог да се одазове на позив послодавца
            да изврши анализу сматра се непоштовањем радне дисциплине у смислу
            става 3. овог члана. Запосленом може да престане радни однос ако за
            то постоји оправдан разлог који се односи на потребе послодавца и
            то: 1. ако услед технолошких, економских или организационих промена
            престане потреба за обављањем одређеног посла или дође до смањења
            обима посла; 2. ако одбије закључење анекса уговора у смислу члана
            171. Став тач. 1–5) овог закона. Послодавац може запосленом за
            повреду радне обавезе или непоштовање радне дисциплине у смислу
            Закона о раду да, ако сматра да постоје олакшавајуће околности или
            да повреда радне обавезе, односно непоштовање радне дисциплине, није
            такве природе да запосленом треба да престане радни однос, уместо
            отказа уговора о раду изрекне једну од следећих мера: 1. привремено
            удаљење са рада без накнаде зараде, у трајању од једног до 15 радних
            дана; 2. новчану казну у висини до 20% основне зараде запосленог за
            месец у коме је новчана казна изречена, у трајању до три месеца,
            која се извршава обуставом од зараде, на основу решења послодавца о
            изреченој мери; 3. опомену са најавом отказа у којој се наводи да ће
            послодавац запосленом отказати уговор о раду без поновног упозорења
            ако у наредном року од шест месеци учини исту повреду радне обавезе
            или непоштовање радне дисциплине. Оправданим разлогом за отказ
            уговора о раду не сматра се: 1. привремена спреченост за рад услед
            болести, несреће на раду или професионалног обољења; 2. коришћење
            породиљског одсуства, одсуства са рада ради неге детета и одсуства
            са рада ради посебне неге детета; 3. одслужење или дослужење војног
            рока; 4. чланство у политичкој организацији, синдикату, пол, језик,
            национална припадност, социјално порекло, вероисповест, политичко
            или друго уверење или неко друго лично својство запосленог; 5.
            деловање у својству представника запослених, у складу са Законом о
            раду; 6. обраћање запосленог синдикату или органима надлежним за
            заштиту права из радног односа у складу са законом, општим актом и
            уговором о раду. Послодавац је дужан да пре отказа уговора о раду,
            због претходно наведених разлога, запосленог писаним путем упозори
            на постојање разлога за отказ уговора о раду и да му остави рок од
            најмање осам радних дана од дана достављања упозорења да се изјасни
            на наводе из упозорења. У упозорењу је послодавац дужан да наведе
            основ за давање отказа, чињенице и доказе који указују на то да су
            се стекли услови за отказ, и рок за давање одговора на упозорење.
            Послодавац може запосленом да откаже уговор о раду или изрекне неку
            од мера за непоштовање радне дисциплине, односно повреду радних
            обавеза, ако му је претходно дао писано обавештење у вези са
            недостацима у његовом раду, упутствима и примереним роком за
            побољшање рада, а запослени не побољша рад у остављеном року.
            Запослени уз изјашњење може да приложи мишљење синдиката чији је
            члан, у року од најмање осам дана од дана достављања упозорења о
            отказу уговора о раду. Ако откаже уговор о раду запосленом у случају
            кад је услед технолошких, економских или организационих промена
            престала потреба за обављањем одређеног посла или је дошло до
            смањења обима посла, послодавац не може на истим пословима да
            запосли друго лице у року од три месеца од дана престанка радног
            односа. Ако преистека тог рока настане потреба за обављањем истих
            послова, предност за закључивање уговора о раду има запослени коме
            је престао радни однос. Уговор о раду отказује се решењем, у
            писменом облику, и обавезно садржи образложење и поуку о правном
            леку. Запосленом престаје радни однос даном достављања решења осим
            ако Законом о раду или решењем није одређен други рок. Послодавац је
            дужан да запосленом, у случају престанка радног односа, исплати све
            неисплаћене зараде, накнаде зараде и друга примања која је запослени
            остварио до дана престанка радног односа у складу са општим актом и
            уговором о раду. Посебна заштита од отказа уговора о раду. За време
            трудноће, породиљског одсуства, одсуства са рада ради неге детета и
            одсуства са рада ради посебне неге детета послодавац не може
            запосленом да откаже уговор о раду, запосленом који је засновао
            радни однос на одређено време продужава се до истека коришћења права
            на одсуство. Решење о отказу уговора о раду ништавно је ако је на
            дан доношења решења о отказу уговора о раду послодавцу било познато
            постојање околности у вези с коришћењем права на одсуство у складу
            са Законом о раду, или ако запослени у року од 30 дана од дана
            престанка радног односа обавести послодавца о постојању околности за
            коришћење права на одсуство и о томе достави одговарајућу потврду
            овлашћеног лекара или другог надлежног органа. Послодавац не може да
            откаже уговор о раду, нити на други начин да стави у неповољан
            положај запосленог због његовог статуса или активности у својству
            представника запослених, чланства у синдикату или учешћа у
            синдикалним активностима. Терет доказивања да отказ уговора о раду
            или стављање у неповољан положај запосленог није последица статуса
            или активности у својству представника запослених јесте на
            послодавцу. Отказни рок и новчана накнада Запослени коме је уговор о
            раду отказан зато што не остварује потребне резултате рада, односно
            нема потребна знања и способности, има право на отказни рок који се
            утврђује општим актом или уговором о раду, у зависности од стажа
            осигурања, а који не може бити краћи од осам нити дужи од 30 дана.
            Отказни рок почиње да тече наредног дана од дана достављања решења о
            отказу уговора о раду. Запослени може, у споразуму са послодавцем
            (односно надлежним органом послодавца), да престане са радом и пре
            истека отказног рока, с тим што му се за то време обезбеђује накнада
            зараде у висини утврђеној општим актом и уговором о раду. Запослени
            коме је радни однос престао има право да од послодавца захтева
            потврду која садржи датум заснивања и престанка радног односа и
            врсту, односно опис послова на којима је радио. На захтев запосленог
            послодавац може дати и оцену његовог понашања и резултате рада у
            овој потврди или у посебној потврди, у складу са законом. Незаконит
            престанак радног односа Ако суд у току поступка утврди да је
            запосленом престао радни однос без правног основа, на захтев
            запосленог, суд ће одлучити да се запослени врати на рад, да му се
            исплати накнада штете и уплате припадајући доприноси за обавезно
            социјално осигурање за период у коме запослени није радио. Накнада
            штете утврђује се у висини изгубљене зараде која у себи садржи
            припадајући порез и доприносе у складу са законом, у коју не улази
            накнада за исхрану у току рада, регрес за коришћење годишњег одмора,
            бонуси, награде и друга примања по основу доприноса пословном успеху
            послодавца. Накнада штете исплаћује се запосленом у висини изгубљене
            зараде, која је умањена за износ пореза и доприноса који се
            обрачунавају по основу зараде у складу са законом. Порез и допринос
            за обавезно социјално осигурање за период у коме запослени није
            радио обрачунава се и плаћа на утврђени месечни износ изгубљене
            зараде. Ако суд, у току поступка, утврди да је запосленом престао
            радни однос без правног основа, а запослени не захтева да се врати
            на рад, суд ће, на захтев запосленог, обавезати послодавца да
            запосленом исплати накнаду штете у износу од највише 18 зарада
            запосленог, у зависности од времена проведеног у радном односу код
            послодавца, година живота запосленог, као и броја издржаваних
            чланова породице. Ако суд у току поступка утврди да је запосленом
            престао радни однос без правног основа, али у току поступка
            послодавац докаже да постоје околности које оправдано указују да
            наставак радног односа, уз уважавање свих околности и интереса обе
            стране у спору, није могућ, суд ће одбити захтев запосленог да се
            врати на рад и досудиће накнаду штете у двоструком износу од износа
            утврђеног у складу са законом. Ако суд у току поступка утврди да је
            постојао основ за престанак радног односа, али да је послодавац
            поступио супротно одредбама закона којима је прописан поступак за
            престанак радног односа, суд ће одбити захтев запосленог за враћање
            на рад, а на име накнаде штете досудиће запосленом износ до шест
            зарада запосленог. Под зарадом сматра се зарада коју је запослени
            остварио у месецу који претходи месецу у коме му је престао радни
            однос. Накнада се умањује за износ прихода које је запослени
            остварио по основу рада, по престанку радног односа. Остваривање и
            заштита права запослених Одлучивање о правима и обавезама запосленог
            О правима, обавезама и одговорностима из радног односа одлучује: 1.
            у правном лицу надлежни орган код послодавца, односно лице утврђено
            законом или општим актом; 2. код послодавца који нема својство
            правног лица предузетник или лице које он овласти. Запосленом се у
            писменом облику доставља решење о остваривању права, обавеза и
            одговорности, са образложењем и поуком о правном леку. (Овакви
            захтеви у погледу садржине акта послодавца не важе за понуду анекса
            уговора о раду.) Заштита појединачних права Општим актом и уговором
            о раду може се предвидети поступак споразумног решавања спорних
            питања између послодавца и запосленог. Спорна питања решава арбитар
            којег споразумом одређују стране у спору (запослени и послодавац) из
            реда стручњака у области која је предмет спора. Одлука арбитра је
            коначна и обавезује послодавца и запосленог. За време трајања
            поступка пред арбитром због отказа уговора о раду запосленом мирује
            радни однос. Против решења којим је повређено право запосленог или
            кад је запослени сазнао за повреду права запослени, односно
            представник синдиката чији је запослени члан ако га запослени
            овласти, може да покрене спор пред надлежним судом. Рокови
            застарелости потраживања из радног односа. Сва новчана потраживања
            из радног односа застаревају у року од три године од дана настанка
            обавезе. Рад ван радног односа Рад може да се обавља и тако што лице
            које ради није у радном односу. Оно и тада стиче радноправни статус
            који му обезбеђује одређена права и обавезе. Привремени и повремени
            послови Привремени послови су краткотрајни континуирани послови
            (сетва, жетва и сл.), а повремени послови су краткотрајни послови
            који се не обављају у континуитету, већ с времена на време
            (одржавање реда на спортским приредбама и сл.). Послодавац може за
            обављање послова који су по својој природи такви да не трају дуже од
            120 радних дана у календарској години да закључи, у писменом облику,
            уговор о обављању привремених и повремених послова са: 1.
            незапосленим лицем; 2. запосленим који ради непуно радно време – до
            пуног радног времена; 3. корисником старосне пензије; 4. лицем које
            је члан омладинске или студентске задруге и које није старије од 30
            година. Уговор о делу Послодавац може са одређеним лицем да закључи,
            у писменом облику, уговор о делу ради обављања послова који су ван
            делатности послодавца, а који имају за предмет самосталну израду или
            оправку одређене ствари, самостално извршење одређеног физичког или
            интелектуалног посла. Уговор о делу може да се закључи и са лицем
            које обавља уметничку или другу делатност у области културе у складу
            са законом. Уговор о стручном оспособљавању и усавршавању Послодавац
            може, у писменом облику, да закључи уговор о стручном оспособљавању
            и усавршавању: 1. са незапосленим лицем, ради обављања приправничког
            стажа и полагања стручног испита, кад је то законом, односно
            правилником о организацији и систематизацији послова предвиђено као
            посебан услов за самосталан рад у струци; 2. са лицем које жели да
            се стручно усаврши и стекне посебна знања и способности за рад у
            својој струци, односно да обави специјализацију, за време утврђено
            програмом усавршавања, односно специјализације. Послодавац може лицу
            са којим је закључио овакав уговор да обезбеди новчану накнаду (она
            се не сматра зарадом), као и друга права по основу рада. Допунски
            рад Запослени који ради са пуним радним временом код послодавца може
            да закључи, у писменом облику, уговор о допунском раду са другим
            послодавцем, а највише до једне трећине пуног радног времена.
            Уговором о допунском раду утврђује се право на новчану накнаду и
            друга права и обавезе по основу рада (радно време, одмори и друго).
            Организације запослених и послодаваца Савет запослених Запослени код
            послодавца који има више од 50 запослених могу образовати савет
            запослених, у складу са законом. Савет запослених даје мишљење и
            учествује у одлучивању о економским и социјалним правима запослених,
            на начин и под условима утврђеним законом и општим актом. Синдикат
            запослених Запосленима се јамчи слобода синдикалног организовања и
            деловања без одобрења, уз упис у регистар. Синдикат може да се
            оснује у складу са општим актом синдиката и уписује се у регистар.
            Запослени приступа синдикату потписивањем приступнице. Синдикат има
            право да буде обавештен од стране послодавца о економским и
            радно-социјалним питањима од значаја за положај запослених, односно
            чланова синдиката. Послодавац је дужан да синдикату који окупља
            запослене код послодавца обезбеди техничко-просторне услове у складу
            са просторним и финансијским могућностима, као и да му омогући
            приступ подацима и информацијама неопходним за обављање синдикалних
            активности. Техничко-просторни услови за обављање активности
            синдиката утврђују се колективним уговором или споразумом послодавца
            и синдиката. Колективним уговором или споразумом између послодавца и
            синдиката код послодавца може се утврдити право на плаћено одсуство
            представнику синдиката, ради обављања синдикалне функције, сразмерно
            броју чланова синдиката. Ако колективни уговор или споразум није
            закључен, лице овлашћено за заступање и представљање
            репрезентативног синдиката код послодавца за обављање синдикалне
            функције има право: 1. на 40 плаћених часова рада месечно ако
            синдикат има најмање 200 чланова и по један час месечно за сваких
            следећих 100 чланова; 2. на сразмерно мање плаћених часова ако
            синдикат има мање од 200 чланова. 3. Ако колективни уговор или
            споразум није закључен, председник подружнице и члан органа
            синдиката имају право на 50% плаћених часова, у складу са законом.
            Репрезентативност синдиката Синдикат се сматра репрезентативним: 1.
            ако је основан и делује на начелима слободе синдикалног организовања
            и деловања; 2. ако је независан од државних органа и послодаваца; 3.
            ако се финансира претежно из чланарине и других сопствених извора;
            4. ако има потребан број чланова на основу приступница; 5. ако је
            уписан у регистар. Репрезентативним синдикатом код послодавца сматра
            се синдикат који испуњава наведене услове и у који је учлањено
            најмање 15% запослених од укупног броја запослених код послодавца.
            Репрезентативним синдикатом код послодавца сматра се и синдикат у
            грани, групи, подгрупи или делатности у који је непосредно учлањено
            најмање 15% запослених код тог послодавца. Репрезентативним
            синдикатом за територију Републике Србије, односно јединице
            територијалне аутономије или локалне самоуправе, односно за грану,
            групу, подгрупу или делатност, сматра се синдикат који испуњава
            прописане услове и у који је учлањено најмање 10% запослених од
            укупног броја запослених у грани, групи, подгрупи или делатности,
            односно на територији одређене територијалне јединице. Утврђивање
            репрезентативности синдиката Репрезентативност синдиката код
            послодавца утврђује послодавац у присуству представника
            заинтересованих синдиката. Репрезентативност синдиката за територију
            Републике Србије, односно јединице територијалне аутономије или
            локалне самоуправе, односно у грани, групи, подгрупи или делатности,
            и репрезентативност удружења послодаваца утврђује министар надлежан
            за рад, на предлог Одбора за утврђивање репрезентативности синдиката
            и удружења послодаваца. Одбор чине по три представника Владе,
            синдиката и удружења послодаваца. Правна и пословна способност
            синдиката Синдикат стиче својство правног лица даном уписа у
            регистар. Синдикат коме је утврђена репрезентативност има: 1. право
            на колективно преговарање и закључивање колективног уговора на
            одговарајућем нивоу; 2. право на учешће у решавању колективних
            радних спорова; 3. право на учешће у раду трипартитних и
            мултипартитних тела на одговарајућем нивоу; 4. друга права, у складу
            са законом. И послодавци имају право на образовање својих удружења
            послодаваца. Колективни уговор може да се закључи као општи, посебан
            и код послодавца. Општи колективни уговор и посебан колективни
            уговор за одређену грану, групу, подгрупу или делатност закључују се
            за територију Републике Србије. Посебан колективни уговор закључује
            се за територију јединице територијалне аутономије или локалне
            самоуправе. Општи колективни уговор закључују репрезентативно
            удружење послодаваца и репрезентативни синдикат основани за
            територију Републике Србије. Посебан колективни уговор за грану,
            групу, подгрупу или делатност закључују репрезентативно удружење
            послодаваца и репрезентативни синдикат основани за грану, групу,
            подгрупу или делатност. Посебан колективни уговор за територију
            јединице територијалне аутономије и локалне самоуправе закључују
            репрезентативно удружење послодаваца и репрезентативни синдикат
            основани за територијалну јединицу за коју се закључује колективни
            уговор. Посебан колективни уговор за јавна предузећа и јавне службе
            закључују оснивач, односно орган који он овласти, и репрезентативни
            синдикат. Посебан колективни уговор за територију Републике за јавна
            предузећа и јавне службе чији је оснивач аутономна покрајина или
            јединица локалне самоуправе може да закључи Влада и репрезентативни
            синдикат, ако постоји оправдани интерес и у циљу обезбеђивања
            једнаких услова рада. Посебан колективни уговор за јавна предузећа и
            друштва капитала чији је оснивач јавно предузеће закључују оснивач
            јавног предузећа, односно орган који он овласти и репрезентативни
            синдикат. Посебан колективни уговор за лица која самостално обављају
            делатност у области уметности или културе (самостални уметници)
            закључују репрезентативно удружење послодаваца и репрезентативни
            синдикат. Колективни уговор код послодавца за јавна предузећа,
            друштва капитала чији је оснивач јавно предузеће и јавне службе
            закључују оснивач, односно орган који он овласти, репрезентативни
            синдикат код послодавца и послодавац. У име послодавца колективни
            уговор потписује лице овлашћено за заступање послодавца. Колективни
            уговор код послодавца закључују послодавац и репрезентативни
            синдикат код послодавца. У име послодавца колективни уговор
            потписује лице овлашћено за заступање послодавца. Ако ниједан од
            синдиката, односно ниједно од удружења послодаваца не испуњава
            услове репрезентативности у смислу овог закона, синдикати односно
            удружења послодаваца могу закључити споразум о удруживању ради
            испуњења услова репрезентативности утврђених овим законом и
            учествовања у закључивању колективног уговора. Ако код послодавца
            није основан синдикат, зарада, накнада зараде и друга примања
            запослених могу да се уреде споразумом. Споразум се сматра
            закљученим када га потпишу лице овлашћено за заступање послодавца и
            представник савета запослених или запослени који је добио овлашћење
            од најмање 50% од укупног броја запослених код послодавца. Споразум
            престаје да важи даном ступања на снагу колективног уговора.
            Надлежност инспекције рада Надзор над применом Закона о раду, других
            прописа о радним односима, општих аката и уговора о раду, којима се
            уређују права, обавезе и одговорности запослених, врши инспекција
            рада. У поступку инспекцијског надзора инспектор је овлашћен да: 1.
            врши увид у опште и појединачне акте, евиденције и другу
            документацију ради утврђивања релевантних чињеница; 2. утврђује
            идентитет лица и узима изјаве од послодавца, одговорних лица,
            запослених и других лица која се затекну на раду код послодавца; 3.
            врши контролу да ли је извршена пријава на обавезно социјално
            осигурање на основу података из Централног регистра обавезног
            социјалног осигурања; 4. прегледа пословне просторије, објекте,
            постројења, уређаја и друго; 5. налаже преузимање превентивних и
            других мера за које је овлашћен у складу са законом ради спречавања
            повреда закона. Послодавац, одговорно лице код послодавца и
            запослени дужни су да инспектору омогуће вршење надзора, увид у
            документацију и несметан рад и да му обезбеде податке потребне за
            вршење инспекцијског надзора, у складу са законом. Инспектор рада је
            овлашћен да решењем наложи послодавцу да са запосленим који је
            засновао радни однос закључи уговор о раду у писаном облику.
            Инспектор рада поднеће захтев за покретање прекршајног поступка ако
            нађе да је послодавац, односно директор или предузетник, повредом
            закона или других прописа којима се уређује радни однос извршио
            прекршај. Ако инспектор рада нађе да је решењем послодавца о отказу
            уговора о раду очигледно повређено право запосленог, а запослени је
            покренуо радни спор, на захтев запосленог одложиће својим решењем
            извршење тог решења до доношења правноснажне одлуке суда.
            РАВНОПРАВНОСТ ПОЛОВА Једнаке могућности запошљавања по основу пола
            Закон о равноправности полова, као један од закона из групе
            антидискриминаторних закона, ближе разрађује Уставом зајемчено право
            на равноправност жена и мушкараца и уводи посебне мере које треба да
            обезбеде остваривање политике једнаких могућности. Овим законом су,
            у области рада, посебно уређена само пита¬ ња која се
            најнепосредније односе на остваривање равноправно¬сти полова у тој
            области, а која нису уређена Законом о раду. То се, нарочито, односи
            на посебне мере за постизање равноправности полова у процесу рада.
            Послодавац је дужан да запосленима, без обзира на пол, обезбеди
            једнаке могућности и третман, а у вези са остваривањем права из
            радног односа и по основу рада, у складу са законом којим се уређује
            рад. Не сматрају се дискриминацијом или повредом принципа једнаких
            могућности: 1. посебне мере за повећање запослености и могућности
            запошљавања мање запосленог пола; 2. посебне мере за повећање учешћа
            мање заступљеног пола у стручном оспособљавању и обезбеђивању
            једнаких могућности за напредовање; 3. друге посебне мере, утврђене
            у складу са законом. Закон ближе дефинише и начин остваривања права
            на једнаку доступност послова и положаја припадницима оба пола. Њиме
            се утврђује обавеза државних органа, органа аутономних покрајина,
            градова и општина, те свих јавних служби и предузећа чији је оснивач
            држава, односно аутономна покрајина, град и општина или који се
            финансирају у целини или у претежном делу из јавних прихода да
            применом афирмативних мера прописаних законима који уређују систем
            државне управе и правни положај државних службеника обезбеде да,
            политиком запошљавања, најмање 30% лица мање заступљеног пола буде у
            свакој организационој јединици, као и на руководећим местима и у
            органима управљања и надзора. Заснивање радног односа и радно
            ангажовање по основу пола Приликом јавног оглашавања послова и
            услова за њихово оба¬вљање и приликом одлучивања о избору запослених
            забрањује се прављење разлике по полу (осим ако за то постоје
            посебни разлози утврђени у складу са законом који уређује рад), а
            свако кршење ове забране повлачи прекршајну одговорност и послодавца
            и одговорност лица код послодавца. За послодавца са својством
            правног лица прописана је новчана казна у распону од 10.000 до
            100.000 динара, а за одговорно лице код послодавца и за послодавца
            предузетника новчана казна од 5.000 до 25.000 динара. Припадност
            одређеном полу, као и одсуствовање са посла због трудноће или
            родитељства не сме бити сметња за распоређивање на одговарајуће
            послове, професионално усавршавање и напредовање на послу. Супротно
            поступање послодавца такође повлачи прекршајну одговорност, а распон
            новчаних казни истоветан је казнама за непоштовање начела
            равноправности полова приликом одлучивања о избору запослених.
            Једнака зарада за исти рад или рад једнаке вредности по основу пола
            Запослени, без обзира на пол, остварују право на једнаку зараду за
            исти рад или рад једнаке вредности код послодавца, у складу са
            законом којим се уређује рад. Право на једнако плаћање за једнак рад
            везује се за рад код истог послодавца. Заштита овог права има за циљ
            да онемогући неједнако плаћање жена и мушкараца за истоврсни рад или
            једнако вредан рад код истог послодавца и на тај начин отклања
            могућност дискриминације по основу припадности одређеном полу, која
            је у пракси присутна. Узнемиравање, сексуално узнемиравање и
            сексуално уцењивање Узнемиравање, сексуално узнемиравање или
            сексуално уцењивање на раду или у вези са радом које чини запослени
            према другом запосленом сматра се повредом радне обавезе која
            представља основ за отказ уговора о раду, односно за изрицање мере
            престанка радног односа, као и основ за удаљење запосленог са рада.
            О околностима које указују на то да је изложен узнемиравању,
            сексуалном узнемиравању или сексуалном уцењивању запослени писменим
            путем обавештава послодавца и тражи ефикасну заштиту. Послодавац има
            обавезу да заштити запослено лице од узнеми¬равања, сексуалног
            узнемиравања и сексуалног уцењивања на радном месту које чини други
            запослени. У вези са овим питањем (забрана узнемиравања и сексуалног
            узнемиравања), које је нормативно уређено и Законом о раду, треба
            рећи то да, у смислу овог закона, оно подразумева заштиту од
            узнемиравања и, у том смислу, посебне мере које је послодавац дужан
            да предузме (удаљење запосленог са рада, престанак радног односа), а
            чији је циљ да се заштите запослени од нежељеног понашања на радном
            месту. Прописано је и право запосленог лица да писмено обавести
            послодавца о околностима које указују на то да је запослено лице
            изложено узнемиравању, сексуалном узнемиравању и сексуалном
            уцењивању и тражи ефикасну заштиту. Непредузимање мера заштите од
            стране послодавца повлачи прекршајну одговорност. Право на стручно
            усавршавање и обуку у току рада остварују под једнаким условима
            запослени оба пола. Заправо, утврђена је обавеза послодавца да у
            сваком циклусу усавршавања или обуке води рачуна о томе да
            заступљеност оба пола одговара структури запослених код тог
            послодавца. Закон посебно штити запослене који су пријавили
            послодавцу потребу за заштитом од дискриминације по основу пола,
            узнемиравања или сексуалног узнемиравања, односно сексуалног
            уцењивања тако што изричито прописује да покретање таквог поступка
            од стране запосленог не спада у разлоге који могу бити третирани као
            оправдан разлог за отказ уговора о раду или за проглашавање
            запосленог лица за вишак запослених. Смисао ове посебне гаранције је
            да се осигура посебна заштита и за лица која пријављују потребу за
            заштитом од дискриминације по основу припадности одређеном полу, или
            дискриминације због трудноће, материнства или родитељства, а
            нарочито потребу за заштитом од сексуалног узнемиравања или
            сексуалног уцењивања. Престанак радног односа и радног ангажовања по
            основу пола Покретање поступка од стране запосленог због
            дискриминације по основу пола, узнемиравања, сексуалног узнемиравања
            или сексуалног уцењивања не могу се сматрати оправданим разлогом за
            отказ уговора о раду, односно престанак радног и другог (уговорног)
            односа по основу рада, нити могу бити оправдан основ да се запослени
            прогласи вишком запослених у складу са прописима који уређују рад.
            Обавеза синдикалних организација да најмање 30% представника мање
            заступљеног пола укључе у састав одбора за преговоре јесте посебна
            мера коју Закон предвиђа како би у процесу колективног преговарања
            било обезбеђено равномерно учешће представника оба пола. Наиме,
            процес преговора ради закључења колективних уговора укључује веома
            осетљива питања као што су питања услова и цене рада, па у том
            процесу треба обезбедити једнаке могућности запосленима оба пола да
            искажу своје потребе и да остваре своје легитимне интересе, без
            дискриминације и под једнаким условима. СОЦИЈАЛНО ОСИГУРАЊЕ
            Социјално осигурање обезбеђује социјалну сигурност по основу рада.
            Та сигурност предупређује ризике старости, инвалидности, болести,
            смрти, незапослености и других социјалних опасности. У Републици
            Србији постоје три гране социјалног осигурања по основу рада и
            уплаћених доприноса. То су: 1. пензијско и инвалидско осигурање; 2.
            осигурање за случај незапослености и 3. здравствено осигурање.
            Пензијско и инвалидско осигурање Пензијско и инвалидско осигурање
            обухвата обавезно и добровољно пензијско и инвалидско осигурање.
            Обавезно пензијско и инвалидско осигурање уређено је Законом о
            пензијском и инвалидском осигурању. Обавезним пензијским и
            инвалидским осигурањем обезбеђују се права за случај старости,
            инвалидности, смрти и телесног оштећења. Права из обавезног
            пензијског и инвалидског осигурања су: 1. за случај старости – право
            на старосну пензију; 2. за случај инвалидности – право на инвалидску
            пензију; 3. за случај смрти – право на породичну пензију и право на
            накнаду погребних трошкова; 4. за случај телесног оштећења
            проузрокованог повредом на раду или професионалном болешћу – право
            на новчану накнаду за телесно оштећење. Права из пензијског и
            инвалидског осигурања стичу се и остварују зависно од дужине улагања
            и висине основице на коју је плаћен допринос за пензијско и
            инвалидско осигурање и уз примену начела солидарности. Та права су
            лична права и не могу се преносити на друга лица, па престају смрћу
            корисника. Средства за пензијско и инвалидско осигурање, односно
            права из пензијског и инвалидског осигурања обезбеђују се, односно
            остварују код Републичког фонда за пензијско и инвалидско осигурање.
            Обавезно осигурана лица (осигураници) јесу: 1. запослени; 2. лица
            која самостално обављају делатност; 3. пољопривредници. Старосна
            пензија Према Закону о пензијском и инвалидском осигурању осигураник
            стиче право на старосну пензију: 1. кад наврши 65 (мушкарац),
            односно 60 (жена) година живота и најмање 15 година стажа осигурања;
            2. кад наврши 40 (мушкарац), односно 35 (жена) година стажа
            осигурања и најмање 53 године живота; 3. кад наврши 45 година стажа
            осигурања. Свака од ове три ситуације је довољна да се право
            оствари. Када је реч о првој од наведених ситуација, актуелни закон
            предвидео је поступност у испуњавању услова у погледу година живота.
            Осигураник стиче право на старосну пензију: 1. кад наврши 65 година
            живота и најмање 15 година стажа осигурања; 2. кад наврши 45 година
            стажа осигурања. 3. Изузетно од овог правила, осигураник жена стиче
            право на старосну пензију када има најмање 15 година стажа осигурања
            и године живота према посебно утврђеној табели у закону, која
            обухвата период 2015– 2031. године. Инвалидска пензија Инвалидност
            је предуслов за стицање права на инвалидску пензију. Инвалидност
            постоји кад код осигураника настане потпуни губитак радне
            способности због промена у здравственом стању проузрокованих
            повредом на раду, професионалном болешћу, повредом ван рада или
            болешћу, које се не могу отклонити лечењем или медицинском
            рехабилитацијом. Осигураник код кога настане потпуни губитак радне
            способности стиче право на инвалидску пензију: 1. ако је инвалидност
            проузрокована повредом на раду илипрофесионалном болешћу; 2. ако је
            инвалидност проузрокована повредом ван рада или болешћу – под
            условом да је губитак радне способности настао пре навршења година
            живота прописаних за стицање права на старосну пензију и да има
            навршених пет година стажа осигурања (ако је инвалидност,
            проузрокована болешћу или повредом ван рада, настала пре навршене
            30. године живота, осигураник стиче ово право и ако има мање од пет
            година стажа осигурања). Породична пензија Право на породичну
            пензију могу остварити чланови породице: 1. умрлог осигураника који
            је навршио најмање пет година стажа осигурања или је испунио услове
            за старосну, превремену старосну или инвалидску пензију; или 2.
            умрлог корисника старосне, превремене старосне или инвалидске
            пензије. Ако је смрт лица из члана 17. овог закона настала као
            последица повреде на раду или професионалне болести, чланови његове
            породице стичу право на породичну пензију без обзира на дужину
            пензијског стажа тог лица. Члановима породице умрлог осигураника
            сматрају се брачни друг, деца и родитељи. Ова лица остварују право
            на породичну пензију ако испуњавају услове који се односе на године
            живота, неспособност за рад или, кад је реч о деци, године потребне
            за завршетак школовања. Новчана накнада за телесно оштећење. Ово
            право могу стећи само осигураници који су доживели повреду на раду
            или су оболели од неке професионалне болести. Осигураник код кога
            телесно оштећење проузроковано повредом на раду или професионалном
            болешћу износи најмање 30% стиче право на новчану накнаду. Накнада
            погребних трошкова У случају смрти корисника пензије, лицу које
            изврши сахрану припада накнада погребних трошкова. Добровољно
            пензијско и инвалидско осигурање јесте осигурање којим се, на основу
            уговора, могу обезбедити права за случај старости, инвалидности,
            смрти и телесног оштећења, или већи обим тих права од обима
            утврђеног Законом о пензијском и инвалидском осигурању, као и друга
            права из овог осигурања. Осигурање за случај незапослености
            Осигурање за случај незапослености уређено је Законом о запошљавању
            и осигурању за случај незапослености. Према Закону, незапослени је
            лице од 15 до 65 година живота, способно и одмах спремно да ради,
            које није засновало радни однос или на други начин остварило право
            на рад, а које се води на евиденцији незапослених и активно тражи
            запослење. Незапосленим, у смислу овог закона, не сматра се редован
            ученик, студент основних студија до 26 година живота, лице коме
            мирују права из радног односа у складу са законом и лице које је
            испунило услов за пензију у складу са прописима о пензијском и
            инвалидском осигурању. Обавезно осигурање за случај незапослености
            је део система обавезног социјалног осигурања грађана, којим се
            обезбеђују права за случај незапослености на начелима обавезности,
            узајамности и солидарности. Обавезним осигурањем обезбеђују се права
            за случај незапослености, и то: 1. новчана накнада; 2. здравствено
            осигурање и пензијско и инвалидско осигурање у складу са законом; 3.
            друга права у складу са законом. Средства за остваривање права из
            обавезног осигурања обезбеђују се из доприноса за обавезно осигурање
            за случај незапослености и других средстава обезбеђених у складу са
            законом. Право на новчану накнаду Обавезно осигурано лице има право
            на новчану накнаду ако је било осигурано најмање 12 месеци
            непрекидно или с прекидима у последњих 18 месеци. Непрекидним
            осигурањем сматра се и прекид обавезног осигурања краћи од 30 дана.
            Незапослени има право на новчану накнаду у случају престанка радног
            односа или престанка обавезног осигурања, по основу: 1. престанка
            радног односа отказом од стране послодавца, у складу са прописима о
            раду, и то: ако услед технолошких, економских или организационих
            промена престане потреба за обављањем одређеног посла или дође до
            смањења обима посла, у складу са законом, осим лица која су се, у
            складу са одлуком Владе о утврђивању програма решавања вишка
            запослених у процесу рационализације, реструктурирања и припреме за
            приватизацију, својевољно определила за новчану накнаду или посебну
            новчану накнаду – у већем износу од висине отпремнине утврђене
            Законом о раду, као и ако запослени не остварује резултате рада,
            односно нема потребна знања и способности за обављање послова на
            којима ради; 2. престанка радног односа на одређено време,
            привремених и повремених послова, пробног рада; 3. престанка
            функције изабраних, именованих и постављених лица, ако није
            остварено право на мировање радног односа или накнаду плате, у
            складу са законом; 4. преноса оснивачких права власника, односно
            члана привредног друштва; 5. отварања стечаја, покретања
            ликвидационог поступка и у другим случајевима престанка рада
            послодавца, у складу са законом; 6. премештаја брачног друга, у
            складу са посебним прописима и 7. престанка радног односа у
            иностранству, у складу са законом, односно међународним споразумом.
            Незапослени коме је радни однос, односно осигурање престало његовом
            вољом или кривицом, односно ако је радни однос престао својевољним
            опредељивањем за отпремнину, новчану накнаду или посебну новчану
            накнаду по одлуци Владе о утврђивању програма решавања вишка
            запослених, у већем износу од висине отпремнине утврђене Законом о
            раду, може остварити право на новчану накнаду ако поново испуни
            услове којим стиче право на новчану накнаду у складу са овим
            законом. Новчана накнада припада незапосленом од првог дана од дана
            престанка обавезног осигурања, ако се пријави и поднесе захтев
            Националној служби у року од 30 дана од дана престанка радног односа
            или престанка осигурања, а ако поднесе захтев по истеку рока од 30
            дана, новчана накнада припада од дана подношења захтева. Право на
            новчану накнаду нема незапослени који поднесе захтев по истеку
            времена за које би му право на новчану накнаду припадало, с тим што
            се у тај рок не рачуна време за које је незапослени по прописима о
            здравственом осигурању био привремено спречен за рад. Висина новчане
            накнаде утврђује се у износу од 50% од основице коју чини просечна
            зарада, односно плата или накнада зараде незапосленог у последњих 12
            месеци који претходе месецу у којем је престао радни однос, односно
            осигурање. Та накнада у сваком случају не може бити виша од 160%
            нити нижа од 80% минималне зараде утврђене у складу са прописима о
            раду за месец у којем се врши исплата новчане накнаде. Право на
            новчану накнаду може трајати од три месеца до 12 месеци, у
            зависности од година стажа осигурања и година живота осигураника.
            Изузетно, новчана накнада припада незапосленом у трајању од 24
            месеца aко незапосленом до испуњења првог услова за остваривање
            права на пензију, у складу са прописима о пензијском и инвалидском
            осигурању, недостаје до две године. Корисник новчане накнаде дужан
            је да се лично јавља Националној служби ради обавештавања о
            могућностима и условима запослења и посредовања у запошљавању сваких
            30 дана, у складу са индивидуалним планом запошљавања. Исплата
            новчане накнаде се наставља за време: трајања додатног образовања и
            обуке, у складу са индивидуалним планом запошљавања; привремене
            спречености за рад утврђене према прописима о здравственом
            осигурању, али не дуже од 30 дана од дана настанка привремене
            спречености; као и за време породиљског одсуства, одсуства са рада
            ради неге детета и одсуства са рада због посебне неге детета, према
            прописима из области рада или другим прописима којима се регулише
            одсуство са рада. Новчана накнада може да се исплати у једнократном
            износу ради самозапошљавања, на захтев незапосленог, у складу са
            општим актом Националне службе. Исплата новчане накнаде обуставља се
            за време за које мирују права по основу незапослености и то за време
            трајања уговора ообављању привремених и повремених послова,
            одслужења или дослужења војног рока, трајања притвора, изречене мере
            безбедности, васпитне или заштитне мере, у трајању до шест месеци,
            као и за време боравка у иностранству у случају када је незапослени
            или његов супружник упућен на рад у иностранство у оквиру
            међународно-техничке или просветно-културне сарадње у дипломатска,
            конзуларна и друга представништва. По престанку разлога за обуставу
            права незапослени остварује право на исплату новчане накнаде за
            преостало време за које је признато право на новчану накнаду ако се
            пријави и поднесе захтев за остваривање права у року од 30 дана.
            Право на новчану накнаду престаје: 1. aко лице које остварује право
            буде избрисано са евиденције, у складу са овим законом; 2. ако
            престане да се води евиденција о незапосленом, у складу са законом;
            3. ако не обавести Националну службу у року од пет дана о промени
            која је услов или основ за стицање, остваривање или престанак права
            на новчану накнаду; 4. ако се од стране надлежног органа утврди да
            ради код послодавца без уговора о раду или уговора о привременим и
            повременим пословима и ако поднесе захтев за престанак права.
            Незапослени коме је престало право на новчану накнаду може да
            оствари ово право ако поново испуни услове за стицање права на
            новчану накнаду, с тим што му се у стаж осигурања не урачунава стаж
            за који је већ остварио новчану накнаду. Незапосленом коме је
            престало право на новчану накнаду због заснивања радног односа или
            започињања осигурања по другом основу, пре истека времена за
            остваривање тог права, наставља се право на новчану накнаду за
            преостало време у утврђеном износу ако поново постане незапослен и
            ако је то за њега повољније. Право на здравствено и пензијско и
            инвалидско осигурање Ова права припадају само незапосленим лицима
            која су корисници новчане накнаде и трају колико и право на новчану
            накнаду. Доприноси за здравствено и пензијско и инвалидско осигурање
            садржани су у новчаној накнади и плаћају се на терет лица које прима
            новчану накнаду. Основица на коју се плаћају доприноси је износ
            новчане накнаде. Обрачун и уплату доприноса за осигурање врши
            Национална служба. Чланови породице корисника новчане накнаде имају
            право само на здравствено осигурање, ако нису здравствено осигурани
            по другом основу. Здравствено осигурање Здравствено осигурање
            уређено је Законом о здравственом осигурању. Права из обавезног и
            добровољног здравственог осигурања не могу се преносити на друга
            лица нити се могу наслеђивати. Обавезно здравствено осигурање јесте
            здравствено осигурање којим се запосленима и другим грађанима
            обухваћеним обавезним здравственим осигурањем обезбеђују право на
            здравствену заштиту и право на новчане накнаде за случајеве утврђене
            Законом о здравственом осигурању. Обавезно здравствено осигурање
            обезбеђује се и спроводи у Републичком заводу за здравствено
            осигурање. Средства за остваривање права из обавезног здравственог
            осигурања обезбеђују се уплатом доприноса за обавезно здравствено
            осигурање, као и из других извора, у складу са законом. Обавезно
            здравствено осигурање обухвата: 1. осигурање за случај болести и
            повреде ван рада; 2. осигурање за случај повреде на раду или
            професионалне болести. Осигураним лицима, у смислу Закона о
            здравственом осигурању, сматрају се осигураници и чланови њихових
            породица, којима се обезбеђују права из обавезног здравственог
            осигурања. Осигураници су запослени и друга физичка лица која су
            обавезно осигурана у складу са Законом о здравственом осигурању.
            Права из обавезног здравственог осигурања јесу: 1. право на
            здравствену заштиту; 2. право на накнаду зараде за време привремене
            спречености за рад осигураника; 3. право на накнаду трошкова превоза
            у вези са коришћењем здравствене заштите. Добровољно здравствено
            осигурање јесте осигурање од настанка ризика плаћања учешћа у
            трошковима здравствене заштите, осигурање грађана који нису обавезно
            осигурани, односно који се нису укључили у обавезно здравствено
            осигурање, као и осигурање на већи обим и стандард и друге врсте
            права из здравственог осигурања. Добровољно здравствено осигурање
            спроводи Републички завод за здравствено осигурање, као и друга
            правна лица, у складу са законом.

            <h3>Радно законодавство</h3>

            <ol>
              <li>Извори радног права.</li>
              <li>Међународни извори радног права.</li>
              <li>Унутрашњи извори радног права.</li>
              <li>
                Међусобни однос закона, колективног уговора, правилника о раду и
                уговора о раду.
              </li>
              <li>Радни односи у државним органима.</li>
              <li>Појам државних службен. и појам намештеника.</li>
              <li>Послодавац државних службен. и намештеника.</li>
              <li>
                Примена општих прописа о раду и посебног колективног уговора.
              </li>
              <li>Начела деловања државних службеника.</li>
              <li>Права и дужности државних службеника.</li>
              <li>Спречавање сукоба интереса.</li>
              <li>Врсте радних места државних службеника.</li>
              <li>Попуњавање слободних радних места.</li>
              <li>Престанак рада на положају.</li>
              <li>Вредновање радне успешности.</li>
              <li>Напредовање државних службеника.</li>
              <li>Премештај држ. службеника због потребе рада.</li>
              <li>Стручно усавршавање и оспособљавање.</li>
              <li>Одговорност државних службеника.</li>
              <li>Престанак радног односа.</li>
              <li>
                Права државних службеника при промени уређења државних органа.
              </li>
              <li>Одлучивање о правима и дужностим држ. служ.</li>
              <li>Уређење кадровског система.</li>
              <li>Служба за управљање кадровима.</li>
              <li>Централна кадровска евиденција.</li>
              <li>Високи службенички савет.</li>
              <li>Посебна правила о намештеницима.</li>
              <li>
                Надлежност управне инспекције над спровођењем прописа о држав.
                службеницима.
              </li>
              <li>Плате државних службеника и намештеника.</li>
              <li>Радни односи у органима АП и ЈЛС.</li>
              <li>Појам запослених.</li>
              <li>Послодавац запослених.</li>
              <li>Начела деловања службеника.</li>
              <li>Права и дужности службеника.</li>
              <li>Врсте радних места службеника.</li>
              <li>Трајање радног односа.</li>
              <li>Попуњавање радних места.</li>
              <li>Премештај службеника.</li>
              <li>Стручно усавршавање и оспособљавање.</li>
              <li>Оцењивање службеника и кретање у служби.</li>
              <li>Дисциплинска одговорност службеника.</li>
              <li>Одговорност службеника за штету.</li>
              <li>Престанак радног односа.</li>
              <li>Престанак потреба за радом службеника.</li>
              <li>Заштита права службеника.</li>
              <li>Управљање људс. ресурсима у лок. самоуправи.</li>
              <li>
                Посебне надлежности и овлашћења органа, служби и организација
                Ауто. покрај. Војводине.
              </li>
              <li>
                Општи прописи о раду (Закон о раду) – основна права и обавезе и
                забрана дискриминације.
              </li>
              <li>
                Заснивање радног односа Уговор о правима и обавезама директора.
              </li>
              <li>Образова., стручно оспособљав. и усавршавање.</li>
              <li>Радно време.</li>
              <li>Одмори и одсуства.</li>
              <li>Заштита запослених.</li>
              <li>Зарада, накнада зараде и друга примања.</li>
              <li>Права запослених код промене послодавца.</li>
              <li>Удаљење запосленог са рада.</li>
              <li>Престанак радног односа.</li>
              <li>Рад ван радног односа.</li>
              <li>Организације запослених и послодаваца.</li>
              <li>Колективни уговори.</li>
              <li>
                Надлежност инспекције рада над спровођењем општих прописа о
                раду.
              </li>
              <li>
                Једнаке могућности запошљавања по основу пола (једнака
                доступност послова и положаја по основу пола, заснивање радног
                односа и радно ангажовање по основу пола, распоређивање и
                напредовање по основу пола, једнака зарада за исти рад или рад
                једнаке вредности по основу пола, узнемиравање, секс.
                узнемиравање и секс. уцењивање, престанак радног
                односа/ангажовања по основу пола).
              </li>
              <li>Социјално осигурање.</li>
              <li>Пензијско и инвалидско осигурање.</li>
              <li>Осигурање за случај незапослености.</li>
              <li>Здравствено осигурање.</li>
            </ol>
          </section>
        </article>
      </div>
    </main>

    <!-- footer -->
    <footer>
      @ copyright
      <a href="https://github.com/vladimirmaksimovic/" target="_blank"
        >Vladimir Maksimović</a
      >
    </footer>
  </body>
</html>

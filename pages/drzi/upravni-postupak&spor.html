<!DOCTYPE html>
<html lang="en">
  <head>
    <meta charset="UTF-8" />
    <meta http-equiv="X-UA-Compatible" content="IE=edge" />
    <meta name="viewport" content="width=device-width, initial-scale=1.0" />
    <meta name="author" content="Vladimir Maksimović" />
    <!-- JS Script -->
    <script src="../../assets/js/main.js" defer></script>
    <!-- CSS Link -->
    <link rel="stylesheet" href="../../assets/css/style.css" />
    <title>lion_tamer</title>
  </head>

  <body>
    <!-- header-->
    <header id="page-top">
      <!-- main navbar -->
      <ul class="brand">
        <li>
          <a href="../../index.html" class="brand-link">Home</a>
        </li>
      </ul>
      <nav>
        <ul class="main-navbar">
          <!-- <li class="brand">
            <a href="../../index.html" class="brand-link">Home</a>
          </li> -->
          <li><a href="../about.html">About Me</a></li>
          <li><a href="./../school.html">School</a></li>
          <li>
            <a href="../reminder.html">Reminder &darr;</a>
            <ul class="reminder-nav">
              <li><a href="./book-keep-agency.html">Agencija</a></li>
              <li><a href="#">Dimitrije</a></li>
              <li><a href="./school-sm.html">Svetozar</a></li>
              <li><a href="./school-sn.html">Nemanja</a></li>
              <li><a href="./instructions.html">Uputstva</a></li>
            </ul>
          </li>
        </ul>
      </nav>
    </header>

    <!-- main -->
    <main>
      <h1>Svetozar Page</h1>

      <!-- to top btn -->
      <button class="to-top-btn"><a href="#page-top">Up</a></button>

      <!-- content container -->
      <div class="content-container">
        <!-- side navbar -->
        <aside>
          <!-- search -->
          <!-- <input type="text" id="search" /> -->

          <!-- aide navbar links -->
          <ul>
            <li><a href="#kontni-ovir">Kontni okvir</a></li>
            <li><a href="#konta">Konta</a></li>
            <li><a href="#ulaz-materijala">Ulaz materijala</a></li>
            <li><a href="#knjizenje-blagajne">Blagajna</a></li>
            <li><a href="#knjizenje-ugovor-o-delu">Ugovor o delu</a></li>
            <li><a href="#invoitix">Invoitix - devize</a></li>
            <li><a href="#prodaja-deviza">Prodaja deviza</a></li>
            <li><a href="#knjizenje-obracuna-zarada">Obracun zarada</a></li>
            <li><a href="#isplata-zarada">Isplata zarada</a></li>
            <li><a href="#licna-zarada">Licna zarada</a></li>
          </ul>
        </aside>

        <!-- content articles -->
        <article class="content">
          <section>
            УПРАВНИ ПОСТУПАК И УПРАВНИ СПОР УПРАВНИ ПОСТУПАК Појам управног
            поступка Права, правни интереси и обавезе субјеката у праву у
            појединим правним односима или правним ситуацијама пред државним и
            другим органима и организацијама који врше управна овлашћења уређују
            се материјалноправним прописима у појединим управним областима, који
            садрже апстрактне правне норме. Да би се та апстрактна правна
            правила применила у пракси на конкретни случај и конкретне правне
            субјекте, неопходно је применити одређена правила формалноправне
            природе или процесне прописе. Процесна правила управног поступка
            имају за циљ да омогуће потпуно утврђивање чињеничног стања и
            правилну примену материјалног права у вези са доношењем законитог
            управног акта у конкретној управној ствари. Такође, ова правила
            омогућавају утицај субјективних чинилаца у доношењу управних аката,
            у обиму који обезбеђује да тај акт истовремено у потпуности буде у
            складу са објективним интересима државе/друштва. Стога се значај
            управног поступка може двојако посматрати. С једне стране, тај
            значај је техничког карактера, а с друге стране је и друштвеног
            карактера. Правила управног поступка увек су уређена законским
            прописом и обухватају скуп радњи које се морају или могу предузети у
            појединачним управним стварима независно од тога да ли се ради о
            решавању управне ствари у ужем смислу (одређивању права и обавеза
            управним актом) или о управној ствари у ширем смислу (вођење
            службених евиденција, издавање јавних исправа и слично). У основи,
            без њих се не могу обезбедити конкретност, једностраност, правно
            дејство, заснованост на закону, извршност и ауторитативност управног
            одлучивања, како у поступку који се окончава доношењемуправног акта
            тако и у поступку који за крајњи резултат има издавање јавне
            исправе. У смислу, Закона о општем управном поступку који у
            Републици Србији уређује општа правила управног поступка, управни
            поступак подразумева уређен начин рада државних органа и
            организација, органа и организација покрајинске аутономије и органа
            и организација јединице локалне самоуправе, јавних предузећа,
            посебних органа преко којих се остварује регулаторна функција и
            физичких и правних лица којима су поверена јавна овлашћења, приликом
            решавања у управној ствари и доношења управног акта. Појам управне
            ствари Управна ствар јесте појединачна ситуација у којој орган,
            непосредно примењујући законе, друге прописе и опште акте, правно
            или фактички утиче на положај странке тако што доноси управне акте,
            доноси гарантне акте, закључује управне уговоре, предузима управне
            радње и пружа јавне услуге. Поред тога, управна ствар је и свака
            друга ситуација која је законом одређена као управна ствар. Потребно
            је нагласити да, иако је према својој природи место уређења појма
            управне ствари у закону који прописује правила општег управног
            поступка, његово одређење у нашем правном систему, до доношења
            Закона о општем управном поступку из 2016. године, налазимо у Закону
            о управним споровима, који управну ствар дефинише као појединачну
            неспорну ситуацију од јавног интереса у којој непосредно из правних
            прописа произилази потреба да се будуће понашање странке
            ауторитативно правно одреди. Врсте управног поступка Правила
            управног поступка у односу на њихову примену деле се на општа и
            посебна, па стога имамо две врсте управних поступака: општи управни
            поступак и посебни управни поступак. Општи управни поступак обухвата
            скуп правних правила која су заједничка у решавању свих управних
            ствари, у свим управним областима и пред свим органима који одлучују
            у тим стварима. Ова правила увек су уређена једним прописом, односно
            законом који утврђује општи управни поступак. Правила посебног
            управног поступка присутна су у оној управној материји у којој се у
            потпуности не могу применити правила општег управног поступка, јер
            захтевају да се процедуре и начин рада пррешавању управних ствари
            прилагоде њиховим специфичностима (на пример, посебни управни
            поступци у области пореза, царина, девизног пословања и сл.).
            Уређење ових правила налазимо, по правилу, у законима којима је
            уређена конкретна управна област. Закон о општем управном поступку
            из 2016. године задржао је ову поделу, при чему се посебно наглашава
            да се овај закон примењује на поступање у свим управним стварима и
            оставља могућност да се поједина питања управног поступка могу
            уредити посебним законом, али само онда када су због специфичне
            природе управних ствари у појединим управним областима неопходна
            одступања и ако су кумулативно испуњена још два додатна услова: да
            су одступања у сагласности са основним начелима управног поступка и
            степеном заштите права и правних интереса странака достигнутих
            правилима општег управног поступка. Основна начела управног поступка
            Есенцијални део сваког закона који уређује процесна правила на
            којима се заснива поступање и одлучивање надлежних органа свакако су
            основна начела поступка. Она изражавају сажету суштину на којој се
            пропис заснива и смернице за његово правилно разумевање и примену. У
            основи, сви остали делови процесног закона разрада су правила
            утврђених у основним начелима и све остале одредбе закона морају
            бити усклађене са њима. У том смислу, управни поступак почива на
            одређеном броју основних начела која представљају правила и принципе
            уравнотежене заштите како јавног интереса и објективне законитости,
            тако и појединачних, односно групних интереса. Смисао и значај
            основних начела долази до пуног изражаја у примени садржинских
            одредаба закона који уређује општи управни поступак, а огледа се пре
            свега у обавези субјеката који примењују тај закон да се придржавају
            основних начела приликом решавања сваког конкретног случаја и, с тим
            у вези, потребно је нагласити да повреда основних начела управног
            поступка представља битну повреду правила поступка, што за резултат
            може имати употребу одговарајућег правног средства. У смислу, Закона
            о општем управном поступку основна начела управног поступка
            обухватају: 1. начело законитости и предвидивости, 2. начело
            сразмерности, 3. начело заштите права странака и остваривања јавног
            интереса, 4. начело помоћи странци, 5. начело делотворности и
            економичности поступка, 6. начело истине и слободне оцене доказа,
            право странке на изјашњење, 7. начело самосталности, право на жалбу
            и приговор, 8. начело правноснажности решења и 9. начело приступа
            информацијама и заштите података. Начело законитости и предвидивости
            Начело законитости и предвидивости је заправо надоградња ранијег
            начела законитости, јер је његов домашај са превасходне законитости
            проширен је и на поље предвидивости. Ово начело у делу законитости
            задржало је све оне елементе које је имало и у раније важећем Закону
            о општем управном поступку – сви органи који примењују овај закон
            дужни су да се придржавају закона, односно обавезни су да поступају
            у оквиру законом датих овлашћења. При томе, законитост у смислу овог
            начела подразумева дужност органа не само да поступају у складу са
            законом утврђеним правилима управног поступка, већ и да правилно
            примењују материјалноправне прописе при решавању конкретне управне
            ствари. Такође, и у случајевима када је орган законом овлашћен да
            решава по слободној оцени, постоји обавеза примењивања процесних
            правила уређених Законом о општем управном поступку, јер у коришћењу
            овлашћења за слободну оцену доказа орган може одлучивати само у
            границама које обезбеђују правилно и законито решавање. Када је у
            питању део начела који се односи на предвидивост, јасна је интенција
            законодавца да обезбеди поступање органа у истим или сличним
            управним стварима на исти начин, као основе правне сигурности и
            обезбеђења једнаке заштите странака пред надлежним органима. Начело
            сразмерности Начело сразмерности једно је од елементарних начела
            тзв. европског административног простора. Доношењем Закона о општем
            управном поступку из 2016. године, оно је на експлицитан начин
            уведено и у наше процесно право, иако је у извесном степену било
            заступљено и у раније важећем закону, у оквиру начела заштите права
            грађана и правног интереса. Ово начело подразумева да орган може да
            ограничи право странке или да утиче на њен правни интерес само
            поступањем које је неопходно да се њиме оствари сврха прописа и само
            ако та сврха не може да се оствари друкчијим поступањем којим би се
            мање ограничавала права или у мањој мери утицало на правни интерес
            странке. При томе, када се странци и другом учеснику у поступку
            налаже обавеза, орган је дужан да примени оне од прописаних мера
            које су по њих повољније ако се и њима остварује сврха прописа. Члан
            5. Закона: Орган поступа на основу закона, других прописа и општих
            аката. Када је законом овлашћен да одлучује по слободној оцени,
            орган одлучује у границама законом датог овлашћења и сагласно циљу
            због кога је овлашћење дато. Када поступа у управној ствари, орган
            води рачуна и о ранијим одлукама донетим у истим или сличним
            управним стварима. Члан 6. Закона: Орган може да ограничи право
            странке или да утиче на њен правни интерес само поступањем које је
            неопходно да се њиме оствари сврха прописа и само ако та сврха не
            може да се оствари друкчијим поступањем којим би се мање
            ограничавала права или у мањој мери утицало на правни интерес
            странке. Када се странци и другом учеснику у поступку налаже
            обавеза, орган је дужан да примени оне од прописаних мера које су по
            њих повољније ако се и њима остварује сврха прописа. Начело
            сразмерности је немогуће посматрати независно од целине правила која
            се успостављају основним начелима управног поступка – оно увек
            захтева опсервацију кроз призму законске сврхе и предвидивости у
            решавању управних ствари. У том смислу, сразмерност је примерена у
            одлучивању по слободној оцени, али је, имајући у виду институте
            управне и судске контроле рада управе садржане у Закону о општем
            управном поступку, јасно да и дискрециони управни акти донети у
            складу са овим начелом подлежу преиспитивању од стране надлежних
            органа. Начело заштите права странака и остваривања јавног интереса
            Начелно је право странке да штити своја права и правне интересе у
            управном поступку и да предузима радње и мере у заштити тих права и
            интереса, а дужност органа да омогући странци заштиту њених права и
            интереса, доследном применом одредаба Закона о општем управном
            поступку, као и других материјалноправних закона и прописа донетих
            на основу њих. Истовремено, право је и обавеза органа који решава у
            управној ствари да штити јавни интерес, као квалификовани облик
            општег интереса чијим се остваривањем задовољавају одређене виталне
            потребе друштва као целине или појединих његових делова. Начело
            заштите права странака и остваривања јавног интереса, које уз
            извесне модалитете налазимо у свим нашим до сада донетим законима
            који су уређивали правила општег управног поступка, сублимира све
            ове елементе и упућује на деликатну улогу органа који решавају у
            управном поступку да, с једне стране, штите интересе странке и
            омогуће остваривање њених права и правних интереса, а, с друге
            стране, да то остваривање права и правних интереса не буде на штету
            трећих лица или јавног интереса уопште. Зато се у теорији веома
            често наилази на оцену да начело заштите права странака и
            остваривање јавног интереса обједињава у себи готово читаву суштину
            основних начела, па и целине управног поступка. Члан 7. Закона:
            Орган је дужан да омогући странци да што лакше заштити и оствари
            своја права и правне интересе, али не на штету права и правних
            интереса трећих лица, нити јавног интереса. Начело помоћи странци
            Начело помоћи странци (раније начело пружања помоћи странци и, пре
            тога, начело о дужности пружања помоћи неукој странци) управо је
            установљено са циљем да орган по службеној дужности пази да незнање
            и неукост странке и другог учесника у поступку не буде на штету
            права која им по закону припадају. Поред овог примарног циља, начело
            помоћи странци уводи елементе за његово целовито остваривање
            утврђивањем дужности органа да упозори странку да у односу на
            утврђено чињенично стање има основа за остварење неког права или
            правног интереса, као и обавезе да је информише ако у току поступка
            дође до измене прописа који је од значаја за поступање у управној
            ствари. Принципи садржани у овом начелу имају утицај и на
            остваривање других основних начела управног поступка, посебно начела
            истине и слободне оцене доказа и начела делотворности и
            економичности поступка, јер се пружањем помоћи странци отклањају
            могући разлози непотпуног и погрешно утврђеног чињеничног стања који
            могу бити разлог за поништење или укидање решења, као и погрешне
            примене материјалног права. Начело делотворности и економичности
            поступка Начело делотворности и економичности поступка у основи
            забрањује сваку непотребну радњу или трошак у управном поступку,
            који изазива одуговлачење поступка или излагање странке и других
            учесника у поступку губитку времена и непотребним захтевима, под
            Члан 8. Закона: Орган по службеној дужности пази да незнање и
            неукост странке и другог учесника у поступку не буде на штету права
            која им припадају. Кад орган, с обзиром на чињенично стање, сазна
            или оцени да странка и други учесник у поступку има основа за
            остварење неког права или правног интереса, упозорава их на то. Ако
            у току поступка дође до измене прописа који је од значаја за
            поступање у управној ствари, орган ће о томе информисати странку.
            Члан 9. Закона: Орган је дужан да странкама омогући да успешно и
            целовито остваре и заштите права и правне интересе. Поступак се води
            без одуговлачења и уз што мање трошкова по странку и другог учесника
            у поступку, али тако да се изведу сви докази потребни за правилно и
            потпуно утврђивање чињеничног стања. Орган је дужан да по службеној
            дужности, у складу са законом, врши увид у податке о чињеницама
            неопходним за одлучивање о којима се води службена евиденција, да их
            прибавља и обрађује. Орган може од странке да захтева само оне
            податке који су неопходни за њену идентификацију и документе који
            потврђују чињенице о којима се не води службена евиденција. условом
            да се у границама нужног и потребног поступања обезбеди потпуно
            утврђивање чињеничног стања и законитост управног поступка, као и
            правилно и целисходно поступање. У том циљу, орган је дужан да по
            службеној дужности, у складу са законом, врши увид у податке о
            чињеницама неопходним за одлучивање о којима се води службена
            евиденција, да их прибавља и обрађује, а да од странке захтева само
            оне податке који су неопходни за њену идентификацију и документе
            који потврђују чињенице о којима се не води службена евиденција.
            Начело истине и слободне оцене доказа У управном поступку, као и у
            другим поступцима, истина је појам који означава правилно и потпуно
            утврђено чињенично стање, односно скуп одлучних чињеница које
            представљају основу за примену права у конкретном случају. Ради
            утврђивања истине орган који спроводи управни поступак дужан је да
            изведе потребне доказе и да оцени те доказе, сваки појединачно и све
            заједно, тако да стање ствари буде у потпуности утврђено. При томе,
            право стање ствари, тј. истина мора да се утврди пре доношења
            решења, без обзира на то да ли то решење представља везани управни
            акт или акт који се доноси по слободној оцени. Уверење о истинитости
            чињеница утврђених изведеним доказима јесте непосредна основа за
            решавање, односно субјективни став о објективним чињеницама и
            околностима. Границе доказивања и употребе доказа, као и њихова
            слободна оцена нису унапред уређени, а све што је подобно да послужи
            као доказ може се употребити у управном поступку за утврђивање
            истине, односно правилног и потпуног чињеничног стања. Од слободне
            оцене доказа изузете су јавне исправе које су издате на основу
            службених евиденција (све док се не докаже да садрже нетачне
            податке), али су зато сви други докази, изјава странке, искази
            сведока и друго, подложни слободној оцени доказа, с тим да је
            потребно посебно образложење које упућује на савесност, брижљивост и
            непристрасност слободне оцене и потпуност увида у резултате те
            оцене. Стога се начелом истине и слободне оцене доказа, које је у
            овај закон уведено као компилација два ранија начела – начела истине
            и начела оцене доказа, утврђује дужност органа да правилно, истинито
            Члан 10. Закона: Орган је дужан да правилно, истинито и потпуно
            утврди све чињенице и околности које су од значаја за законито и
            правилно поступање у управној ствари. Овлашћено службено лице
            одлучује по свом уверењу које чињенице узима као доказане, на основу
            савесне и брижљиве оцене сваког доказа посебно и свих доказа
            заједно, као и на основу резултата целокупног поступка. и потпуно
            утврди све чињенице и околности које су од значаја за законито и
            правилно поступање у управној ствари, као и дужност овлашћеног
            службеног лица да по свом уверењу, на основу савесне и брижљиве
            оцене сваког доказа посебно и свих доказа заједно, као и на основу
            резултата целокупног поступка, одлучи које чињенице узима као
            доказане. Право странке на изјашњавање Једно од најзначајнијих
            начела Закона о општем управном поступку свакако је право странке на
            изјашњење (преиначено раније начело саслушања странке). Ово начело
            полази од обавезе органа да пре доношења решења омогући странци да
            се изјасни о чињеницама и околностима које су од значаја за
            одлучивање у управној ствари. Право странке на изјашњење (аudiatur
            et altera pars), посебно када у поступку учествује две или више
            странака са супротним интересима, омогућава да свака странка изнесе
            своје наводе, разлоге, чињенице и доказе у вези са поступком који се
            води пред органом, а органу да, ценећи те наводе, разлоге, чињенице
            и доказе, утврди одлучне чињенице и на основу њих реши управну
            ствар. У складу са процесним одредбама Закона о општем управном
            поступку, странка има право да се у испитном поступку изјасни о
            чињеницама које су изнете и о понуђеним доказима, да учествује у
            извођењу доказа, поставља питања другим странкама, сведоцима и
            вештацима, износи чињенице које су од значаја за поступање у
            управној ствари, предлаже доказе, износи правне тврдње и побија
            тврдње које се не слажу с њеним. Чак и кад се странка не користи
            правом на изјашњење, орган мора водити рачуна да задовољи интересе
            странке. У сваком случају, повреда овог права може условити не само
            употребу редовних, већ и ванредних правних средстава (посебни
            случајеви уклањања и мењања решења). Одступање од права странке на
            изјашњење могуће је само у једностраначким управним стварима у
            којима се решење доноси у непосредном одлучивању, али то не значи да
            се странци ускраћује право на изјашњење, него да је она то право
            остварила непосредно при самом подношењу захтева на основу кога је
            покренут поступак ради решавања конкретне управне ствари. У том
            смислу, ово начело омогућава доношење решења у управном поступку и
            без претходног изјашњења странке, али само када је то законом
            изричито дозвољено. Члан 11. Закона: Странци мора да се пружи
            прилика да се изјасни о чињеницама које су од значаја за одлучивање
            у управној ствари. Без претходног изјашњавања странке може се
            одлучити само када је то законом дозвољено. Начело самосталности
            Начело самосталности (раније, начело самосталности у решавању)
            последица је јавног положаја управе у нашем правном систему. За
            разлику од судова којима се гарантује независност, органима управе
            се гарантује самосталност, која подразумева да у вршењу својих
            послова раде у оквиру Устава, закона, других прописа и општих
            аката61 или, једноставније речено, правно обезбеђују могућност
            доношења одлука без ичијег утицаја. Овим начелом управног поступка
            самосталност се гарантује како органу у оквиру његових овлашћења,
            тако и овлашћеном службеном лицу које утврђује чињенично стање и на
            основу тога примењује законе и друге прописе на конкретну правну
            ситуацију. Ипак, Закон о општем управном поступку мањи степен
            самосталности даје службеним лицима која су овлашћена само за
            послове вођења поступка или предузимање појединих радњи у поступку,
            у односу на службена лица којима се даје овлашћење за послове вођења
            управног поступка и одлучивање у управној ствари. Право на жалбу и
            приговор Право на једнаку заштиту права и на правно средство је
            једно од људских права и слобода зајемчених Уставом, којим се,
            између осталог, гарантује да свако има право на жалбу или друго
            правно средство којим се одлучује о његовом праву, обавези или на
            закону заснованом правном интересу. У том смислу, оно је нашло своје
            место и у основним начелима управног поступка, као право на жалбу и
            приговор. Ово начело у Закону о општем управном поступку модификује
            раније начело двостепености у решавању (право на жалбу) и обезбеђује
            намеру законодавца да прошири круг редовних правних средстава којима
            се може штитити право странке пред надлежним органима. Члан 12.
            Закона: Орган поступа у управној ствари самостално, у оквиру својих
            овлашћења. Овлашћено службено лице самостално утврђује чињенично
            стање и на основу тога примењује законе и друге прописе на управну
            ствар. Члан 13. Закона: Против решења донесеног у првом степену,
            односно ако орган у управној ствари није одлучио у прописаном року,
            странка има право на жалбу, ако законом није друкчије прописано.
            Странка има право на приговор у случајевима утврђеним овим законом.
            Надлежни државни органи могу да изјаве жалбу и приговор када су на
            то овлашћени законом. Сам назив начела одражава да његову садржину
            чине два елемента: први, који се односи на двостепеност у одлучивању
            и право на жалбу, и други, који се односи на приговор у случајевима
            утврђеним Законом о општем управном поступку. Да би начело у делу
            права на жалбу могло да буде примењиво, неопходна је законом уређена
            хијерархија органа у појединим управним областима и да су ти органи,
            односно овлашћена службена лица, довољно самостални у правном
            систему од других надређених органа, односно у решавању управних
            ствари. Право на жалбу остварује се против решења првостепеног
            органа, ако жалба није законом искључена. Против првостепеног решења
            жалбу може поднети свако лице на чија права, обавезе или правне
            интересе може да утиче исход управног поступка, али и други органи и
            организације ако су на то овлашћени законом. Ово начело искључује
            трећестепеност, јер то не би било у духу, пре свега, друга два
            основна начела управног поступка – начела делотворности и
            ефикасности и начела заштите права странака и остваривања јавног
            интереса. Када се говори о делу начела које уводи право на приговор,
            неопходно је истаћи ремонстративно дејство овог редовног правног
            средства, јер се изјављује руководиоцу органа на чије се поступање
            односи, који и одлучује о приговору и то само у случају ако се због
            неиспуњења обавеза из управног уговора, због управне радње и начина
            пружања јавних услуга, не може изјавити друго правно средство у
            управном поступку. Начело правноснажности решења Правноснажност је
            појам који означава решење одређене управне ствари које се не може
            мењати, односно дефинитивно уређење односа у складу са правноснажним
            решењем сагласно латинској максими non bi in idem. У смислу одредаба
            Закона о општем управном поступку, решење против кога не може да се
            изјави жалба, нити покрене управни спор (правноснажно решење), а
            којим је странка стекла одређена права, односно којим су јој
            одређене обавезе, може да се поништи, укине или измени само у
            случајевима који су законом одређени. Из наведеног произлази да
            постоје две врсте правноснажности: формална и материјална. Формална
            правноснажност наступа када странка више нема права да побија донето
            решење, док материјална Члан 14. Закона: Решење против кога не може
            да се изјави жалба, нити покрене управни спор (правноснажно решење),
            а којим је странка стекла одређена права, односно којим су јој
            одређене обавезе, може да се поништи, укине или измени само у
            случајевима који су законом одређени. правноснажност постоји кад ни
            орган више не може опозвати, односно мењати донето решење, јер му то
            закон не дозвољава. Циљ правноснажности јесте стабилност решених
            односа и решења у управном поступку, а полазећи од значаја делова
            управног акта у извршењу решења, правноснажан је увек диспозитив, а
            не и образложење решења. Начело приступа информацијама и заштите
            података Начело приступа информацијама и заштите података произишло
            је из уставом зајемчених права на обавештеност и заштиту података о
            личности, у складу са законом. У односу на уставну промоцију ових
            права, Закон о општем управном поступку по први пут уређује ово
            начело управног поступка, сагласно коме су органи дужни да омогуће
            приступ информацијама од јавног значаја у складу са законом, те да
            се тајни и лични подаци штите у управном поступку у складу са
            законом. Управно поступање Гледано са аспекта дефиниције самог појма
            управне ствари, Закон о општем управном поступку увео је у управно
            поступање, поред већ присутних (управни акт, управне радње), низ
            нових до сада теоријских института: гарантни акт, управни уговор и
            пружање јавних услуга. Управни акт Управни акт јесте појединачни
            правни акт којим орган, непосредно примењујући прописе из
            одговарајуће управне области, одлучује о праву, обавези или правном
            интересу странке, или о процесним питањима. Према врсти, управни
            акти се деле на: решења и закључке, а могу имати и други назив, ако
            је то посебним законом предвиђено. Правно дејство управних аката
            почиње од када је странка обавештена о његовом доношењу, осим у
            случају ако је самим управним актом одређено да правно дејство
            почиње касније. Гарантни акт Гарантни акт је писани акт којим се
            орган обавезује да, на одговарајући захтев странке, донесе управни
            акт одређене садржине, а доноси Члан 15. Закона: Орган је дужан да
            омогући приступ информацијама од јавног значаја у складу са законом.
            Тајни и лични подаци штите се у управном поступку у складу са
            законом. се кад је то посебним законом одређено. Гарантни акт не сме
            бити противан јавном интересу, нити правном интересу трећих лица.
            Орган доноси управни акт сагласно гарантном акту само ако странка то
            захтева, а ако тај управни акт није донет сагласно гарантном акту,
            странка има право на жалбу. Поред овог правила, Закон о општем
            управном поступку прописује и изузетке у којима орган није дужан да
            донесе управни акт сагласно гарантном акту, а односе се на следеће
            ситуације: 1. ако захтев за доношење управног акта не буде поднет у
            року од годину дана од дана издавања гарантног акта или другом року
            одређеном посебним законом; 2. ако се чињенично стање на коме се
            заснива захтев за доношење управног акта битно разликује од оног
            описаног у захтеву за доношење гарантног акта; 3. ако је измењен
            правни основ на основу кога је гарантни акт донет тако што се новим
            прописом предвиђа поништавање, укидање или измена управних аката
            донетих на основу ранијих прописа; 4. кад постоје други разлози
            одређени посебним законом. Управни уговор Управни уговор је
            двострано обавезан писани акт који, кад је то посебним законом
            одређено, закључују орган и странка и којим се ствара, мења или
            укида правни однос у управној ствари. Садржина управног уговора не
            сме бити противна јавном интересу нити правном интересу трећих лица.
            Ако орган не испуњава уговорне обавезе, странка не може да раскине
            управни уговор, али може да изјави приговор. Међутим, ако би, због
            околности насталих после закључења управног уговора које се нису
            могле предвидети у време закључења уговора, испуњење обавезе за
            једну уговорну страну постало битно отежано, она може од друге
            уговорне стране захтевати да се уговор измени и прилагоди насталим
            околностима. У супротном, односно ако нису испуњени услови за измену
            уговора или ако би измена уговора изазвала штету по јавни интерес
            која би била већа од штете коју би претрпела странка, орган решењем
            одбија захтев странке. С тим у вези, потребно је нагласити да орган
            може раскинути управни уговор само у случајевима прописаним законом:
            1. ако изостане сагласност странке да се уговор измени због
            промењених околности; 2. ако странка не испуњава уговорне обавезе;
            3. ако је то неопходно да би се отклонила тешка и непосредна
            опасност по живот и здравље људи и јавну безбедност, јавни мири
            јавни поредак или ради отклањања поремећаја у привреди, а то не може
            успешно да се отклони другим средствима којима се мање дира у
            стечена права. Управни уговор се раскида решењем у коме се изричито
            и јасно образлаже разлог за раскид. Управне радње Управне радње су
            материјални акти органа који утичу на права, обавезе или правне
            интересе странака, као што су вођење евиденција, издавање уверења,
            пружање информација, примање изјава и друге радње којима се
            извршавају правни акти. Издавање уверења је једна од управних радњи
            у документовању (поред евидентирања, односно вођења службених
            евиденција). Уверења, али и друге исправе (сертификати, потврде и
            слично) издају се на основу података који су уписани или који
            произлазе из података уписаних у службену евиденцију и имају доказну
            снагу јавне исправе. Те исправе издају се, по правилу, истог дана
            кад је странка поднела захтев, а најкасније у року од осам дана, ако
            посебним прописом није друкчије предвиђено. Захтев странке за
            издавањем уверења и друге исправе може да се одбије решењем, а ако
            орган у року од осам дана не изда уверење или другу исправу, односно
            не донесе решење којим одбија захтев, странка може да изјави жалбу
            као да је њен захтев одбијен. Исто тако, странка која сматра да
            уверење или друга исправа о чињеницама о којима се води службена
            евиденција нису издати сагласно подацима из службене евиденције,
            може да захтева њихову измену или издавање новог уверења или друге
            исправе. И овај захтев може да се одбије решењем, а ако орган у року
            од осам дана не измени издато уверење или другу исправу или не изда
            ново уверење или другу исправу, односно не донесе решење којим
            одбија захтев, странка може да изјави жалбу као да је захтев
            одбијен. Поред уверења и других исправа о чињеницама о којима се
            води службена евиденција, органи на усмени или писани захтев
            странака издају и уверења и друге исправе о чињеницама о којима не
            воде службену евиденцију. За издавање ових уверења и других исправа
            морају кумулативно бити испуњена два услова: да је издавање тих
            исправа одређено прописом и да су претходно потребне чињенице
            утврђене у доказном поступку. Уверење или друга исправа о чињеницама
            о којима се не води службена евиденција или решење којим се одбија
            захтев странке за издавање оваквог уверења, односно исправе издају
            се у року од 30 дана од подношења захтева, ако законом или другим
            прописом није одређен краћи рок. У супротном, странка може да изјави
            жалбу као да је захтев одбијен. Посебност доказне снаге ових уверења
            и других исправа које се не издају из службених евиденција огледа
            сеу томе да орган, који води поступак у коме су такво уверење или
            друга исправа поднети као доказ, није везан њиховом садржином и може
            самостално да утврђује чињенице које су у њима садржане. Приговор
            као средство заштите је новина у нашем досадашњем управнопроцесном
            законодавству. Он се може изјавити против управне радње или ако
            орган не предузме управну радњу коју је по закону дужан да предузме,
            изузев у случају ако је управна радња повезана са доношењем управног
            акта. Пружање јавних услуга Пружање јавних услуга обухвата обављање
            привредне и друштвене делатности, односно послова за које је законом
            утврђено да се врше у општем интересу, којима се обезбеђује
            остваривање права и правних интереса, односно задовољавање потреба
            корисника јавних услуга, а који не представљају други облик управног
            поступања. Такође, под пружањем јавних услуга сматра се и обављање
            делатности, односно послова управе од стране органа, којима се
            обезбеђује остваривање права и правних интереса, односно
            задовољавање потреба корисника јавних услуга, а који не представљају
            други облик управног поступања. Јавне услуге пружају се тако да
            обезбеде уредно и квалитетно, под једнаким условима, остваривање
            права и правних интереса корисника јавних услуга и задовољавање
            њихових потреба, а пружаоцу услуга, који не обезбеђује уредно и
            квалитетно, под једнаким условима, остваривање права грађана и
            организација и задовољавање потреба корисника, може се изјавити
            приговор. Основна правила поступка Основна правила управног поступка
            уређују сва она питања која су претходила покретању поступка и току
            поступка до доношења решења, односно правила без којих се не може
            покренути или водити управни поступак. Односе се на учеснике у
            поступку (надлежни орган, овлашћено службено лице, странку и њене
            заступнике), сарадњу и службену помоћ, општење органа и странака,
            обавештавање, трошкове поступка и друга питања којима се
            установљавају основна правила на којима се заснива укупна
            управнопроцесна структура. Учесници у управном поступку У теорији
            управног процесног права разликује се више врста учесника у управном
            поступку: обавезни учесници, посебни учесници, евентуални учесници и
            случајни (узгредни) учесници. Обавезни учесници су они без којих се
            не може покренути и водити управни поступак, а чине их надлежни
            орган и странка, односно странке и њихови заступници. Посебни
            учесници су они који у управном поступку не штите своја лична права
            и интересе, већ општи или друштвени интерес, а у ову групу спадају
            јавни тужилац и јавни правобранилац. У случају потребе, у управном
            поступку могу учествовати и евентуални учесници: сведоци, вештаци и
            тумачи. Остали или случајни (узгредни) учесници су они који немају
            правни интерес у поступку, већ тај интерес има фактички карактер. То
            су, на пример, „трећа лица“ која располажу одређеном исправом која
            се може употребити као доказ у управном поступку, денунцијанти
            (пријавиоци), егзекутори (достављачи или извршитељи) и томе слично.
            Закон о општем управном поступку, у делу учесници у управном
            поступку, препознаје само надлежни орган и странку и њене
            заступнике, док евентуалне учеснике налазимо у делу који уређује ток
            управног поступка до доношења решења. Међутим, овај закон изричито
            не препознаје посебне учеснике и случајне (узгредне) учеснике.
            Надлежност органа Стварна и месна надлежност Закон о општем управном
            поступку разликује два врсте надлежности – стварну и месну
            надлежност. Када је у питању стварна надлежност, Закон легализује
            правило да се стварна надлежност органа одређује прописима који
            уређују одређену управну област или надлежност појединих органа, с
            тим да уређује и начин утврђивања стварне надлежности у ситуацији
            када се она не може одредити на овај начин, као ни према природи
            управне ствари – у том случају стварно је надлежан орган у чијем су
            делокругу послови опште управе. Месна надлежност одређује се у
            односу на више различитих критеријума, прецизирањем везе која мора
            да постоји између неког предмета и неког органа да би тај предмет
            спадао у његову месну надлежност. Ови критетијуми узимају се у обзир
            супсидијерно, односно ако посебним законом нису утврђени, а односе
            се на следеће: 1. у управним стварима које се тичу непокретности –
            месна надлежност се одређује према месту где се непокретност налази;
            2. у управним стварима које се тичу пословне или друге делатности
            странке – месна надлежност се одређује према седишту странке или
            месту где се делатност обавља или би требало да се обавља; 3. у
            управним стварима које се тичу послова из надлежности органа – месна
            надлежност се одређује према седишту органа,односно седишту његове
            подручне јединице ако се ствар односи на послове подручне јединице;
            4. у управним стварима које се тичу брода или ваздухоплова или у
            којима је повод за вођење поступка настао на броду или ваздухоплову
            – месна надлежност се одређује према луци уписа брода или матичном
            аеродрому ваздухоплова; 5. у осталим управним стварима – месна
            надлежност се одређује према пребивалишту странке, а ако странка
            нема пребивалиште у Републици Србији, према њеном боравишту, а ако
            она нема ни боравиште у Републици Србији, према њеном последњем
            пребивалишту или боравишту у Републици Србији. Такође, у случају
            када се месна надлежност не може одредити према наведеним правилима,
            одређује се према месту у коме је настао повод за вођење управног
            поступка. Код месне надлежности више органа, тзв. стицаја месне
            надлежности више органа, надлежан је онај орган пред којим је прво
            покренут поступак. При томе, месно надлежни органи могу и да се
            споразумеју који ће од њих водити поступак, али сваки од њих мора на
            свом подручју да предузме радње које не трпе одлагање. Поред тога,
            ако у току поступка настану чињенице због којих месно надлежан
            постане други орган, орган пред којим је покренут поступак задржава
            месну надлежност, при чему може уступити предмет другом органу ако
            то знатно олакшава поступак, нарочито странци. Ову ситуацију имамо,
            на пример, када у току трајања поступка дође до промене законских
            прописа о месној надлежности за решавање конкретне управне ствари
            или када се због друге околности промени месно надлежни орган
            (странка промени пребивалиште и томе слично). Договором органа,
            органа и странака или самих странака не може се мењати стварна и
            месна надлежност, што значи да постоји обавезност правила о стварној
            и месној надлежности. Посебна ограничења надлежности односе се само
            на службене радње у зградама и другим објектима које користи Војска
            Србије које могу да се предузимају само када их орган пријави
            надлежном војном органу и с тим у вези се прецизира да се службене
            радње у зградама и другим објектима за посебне намене које се
            користе за војне потребе у министарству надлежном за послове одбране
            или Војсци Србије предузимају по одобрењу министра надлежног за
            послове одбране. Ова посебна врста просторног ограничења надлежности
            заправо је произишла из разлика које постоје између тзв. цивилних и
            војних власти. Сукоб надлежности С обзиром на то да је управа „жив
            организам“ извесно је да се у одређеним ситуацијама могу десити
            неслагања органа управе око надлежности за решавање појединачне
            управне ствари. Ти неспоразумимогу бити двојаки, или два органа
            арогирају надлежност сваки за себе, односно сматрају се надлежним да
            сами реше управну ствар, или пак оба дерогирају, одбијају надлежност
            од себе. Тада настаје тзв. конфликт или сукоб надлежности, који је у
            првом случају позитиван сукоб надлежности, а у другом случају
            негативан сукоб надлежности. При томе, сукоб надлежности може бити и
            око стварне и око месне надлежности. У Закону о општем управном
            поступку није до краја изведено који је орган надлежан за решавање
            сукоба надлежности, већ су уређена само правила која се односе на
            решавање сукоба надлежности. Наиме, прописује се да сукоб
            надлежности настаје кад се два органа изјасне да јесу или да нису
            надлежни у истој управној ствари. Затим, прописује се да предлог за
            одлучивање о сукобу надлежности подноси орган који се последњи
            изјаснио да је надлежан или да није надлежан, као и да исти може
            поднети и странка. О сукобу надлежности између органа одлучује, у
            року од 15 дана од подношења предлога, орган који је прописом
            одређен. Тај орган одређује који је орган надлежан и како се
            отклањају последице радњи ненадлежног органа, те списе доставља
            надлежном органу. С обзиром на чињеницу да су у закону који уређује
            правила општег управног поступка изостављене одредбе које утврђују
            надлежан орган за одлучивање о сукобу надлежности између органа на
            које се овај закон односи, уређење овог питања налазимо у посебним
            законима. Између осталог, Закон о државној управи66 прописује да
            сукоб надлежности између органа државне управе, између органа
            државне управе и имаоца јавних овлашћења и између ималаца јавних
            овлашћења решава Влада, као и да сукоб надлежности између подручних
            јединица органа државне управе решава руководилац органа државне
            управе. Овлашћено службено лице Орган поступа у управној ствари
            преко овлашћеног службеног лица. Овлашћено службено лице јесте лице
            које је распоређено на радно место које чине и послови вођења
            поступка и одлучивања у управној ствари, или само послови вођења
            поступка или предузимања појединих радњи у поступку. Дакле,
            овлашћење службеног лица везује се или произлази из описа његовог
            радног места утврђеног актом о унутрашњем уређењу и систематизацији
            радних места у органу (вођење управног поступка и одлучивање у
            управној ствари или вођење управног поступка или предузимање радњи у
            поступку). У том смислу, закон уређује да руководилац органа доноси
            решење само ако службено лице није одређено. Орган на погодан начин
            објављује која су службена лица овлашћена за одлучивање у управним
            стварима, а која само за вођење управног поступка или за предузимање
            појединих радњи у поступку пре доношења решења. У вези са
            обезбеђењем објективности решавања у управном поступку није
            допуштено да поступак води, односно предузима остале појединачне
            радње у поступку, овлашћено службено лице у случају наступања било
            којег од разлога због кога се може посумњати у његову
            непристрасност. Прецизније, овлашћено службено лице мора бити
            изузето: 1. ако је у поступку странка, сведок, вештак или законски
            заступник или пуномоћник странке; 2. ако је са странком, законским
            заступником или пуномоћником странке крвни сродник у правој линији,
            а у побочној линији до четвртог степена закључно, супружник или
            ванбрачни партнер или сродник по тазбини до другог степена закључно,
            па и када је брачна заједница престала; 3. ако је са странком у
            односу старатеља, усвојитеља, усвојеника или хранитеља; 4. ако је са
            законским заступником или пуномоћником странке у односу усвојитеља
            или усвојеника; 5. ако је учествовало у првостепеном поступку; 6.
            ако остварује накнаду или друга примања од странке или је ангажовано
            у управном одбору, надзорном одбору или радном или стручном телу
            странке; 7. ако исход поступка може да му донесе директну корист или
            штету; 8. ако постоје друге чињенице које доводе у сумњу његову
            непристрасност. Овлашћено службено лице у случају неког од наведених
            разлога за изузеће застаје с поступком и о томе обавештава лице
            и/или орган који одлучује о изузећу. Изузеће службеног лица може да
            тражи и странка, тако што је у обавези да у захтеву наведе чињенице
            због којих сматра да постоји разлог за изузеће. У том случају,
            овлашћено службено лице одмах обавештава лице или орган који
            одлучује о изузећу. О изузећу овлашћеног службеног лица, у року од
            пет дана од дана пријема обавештења овлашћеног службеног лица или
            захтева странке за изузеће, одлучује руководилац органа. О изузећу
            руководиоца органа одлучује орган који је прописом одређен, а ако
            тог органа нема, другостепени или надзорни орган С тим у вези,
            потребно је напоменути да, у складу са чланом 60. Закона о државној
            управи, о изузећу службеног лица у министарству решава министар, а у
            органу у саставу и посебној организацији – директор. Министар решава
            и о изузећу Ова правила примењују се и у вези са изузећем
            записничара и вештака, с тим што о њиховом изузећу одлучује
            овлашћено службено лице. Сарадња и службена помоћ Јединствено
            управно место Успостављањем јединственог управног места не утиче се
            на надлежност органа нити на право странке да се директно обраћа
            надлежном органу, али има за циљ омогућавање странкама да се преко
            тог места обраћају надлежнима онда када је за остваривање једног или
            више права потребно поступање једног или више органа. На
            јединственом управном месту врши се: поучавање подносиоца захтева,
            на начин како би то чинио надлежни орган, о томе шта је све органима
            потребно да би поступили по захтеву; примање захтева за признавање
            права или друго поступање у управној ствари, мишљења, објашњења,
            коментара, као и докумената и правних средстава, сагласно пропису, и
            њихово достављање надлежним органима; обавештавање подносиоца
            захтева о томе које је радње предузео надлежни орган и правним
            актима које је донео. При томе, ове радње се могу вршити
            електронским путем, путем поште, или на други погодан начин. Рокови
            за одлучивање о захтеву странке пред надлежним органима почињу да
            теку од када је поднет уредан захтев на јединственом управном месту.
            Међународна правна помоћ У смислу правила процесног управног права,
            правна помоћ обухвата пружање помоћи иностраним органима, под
            условима узајамности. С тим у вези, установљено је правило да домаћи
            орган пружа помоћ иностраном органу када је то законом одређено или
            како инострани орган затражи ако то није супротно домаћем јавном
            поретку. директора органа у саставу, а о изузећу министра и
            директора посебне организације решава Влада. О изузећу службеног
            лица у имаоцу јавних овлашћења решава руководилац надлежног органа
            имаоца јавних овлашћења. Када је у питању АП Војводина, на основу
            члана 32. став 1. тачка 20) Покрајинске скупштинске одлуке о
            Покрајинској влади („Службени лист АП Војводине“, број 37/14), о
            изузећу руководилаца органа и организација покрајинске управе,
            других организација и служби АП Војводине одлучује Покрајинска
            влада. У систему локалне самоуправе, сагласно члану 64. Закона о
            локалној самоуправи („Службени гласник РС“, бр. 129/07, 83/14 – др.
            закон и 101/16 – др. закон), о изузећу начелника општинске управе,
            односно начелника управе за поједине области решава општинско веће,
            а о изузећу службеног лица у општинској управи решава начелник.
            Странка у управном поступку и њено заступање Појам странке Странка у
            управном поступку јесте физичко или правно лице чија је управна
            ствар предмет управног поступка и свако друго физичко или правно
            лице на чија права, обавезе или правне интересе може да утиче исход
            управног поступка. Такође, странка у управном поступку може да буде
            и орган, организација, насеље, група лица и други који нису правна
            лица, под условима под којима физичко или правно лице може да буде
            странка, или кад је то одређено законом. Заступници колективних
            интереса и заступници ширих интереса јавности, који су организовани
            сагласно прописима, могу да имају својство странке у управном
            поступку ако исход управног поступка може да утиче на интересе које
            заступају. Процесна способност Да би неко могао да буде странка у
            поступку, поред специјалног услова који се односи на везу тог лица
            са конкретном управном ствари мора да испуни опште услове који се
            односе на правну и процесну (пословну) способност. И док правна
            способност, која значи способност лица да буде носилац права и
            обавеза и која се стиче рођењем (у законом прописаним случајевима и
            пре рођења, као нпр. nasciturus), није прецизирана Законом о општем
            управном поступку, процесна способност дефинисана је као способност
            странке која је потпуно пословно способна да може сама да предузима
            радње у поступку. У вези са процесном способности, потребно је
            нагласити да наступање смрти физичког лица или престанак постојања
            правног лица, чија права, обавезе и правни интереси који су предмет
            конкретне управне ствари не могу да пређу на наследнике, односно
            правне следбенике, за последицу имају обустављање поступка.
            Заступање странке У управном поступку странка не мора принципијелно
            увек да учествује лично (осим у законом одређеним случајевима када
            је њено присуство обавезно), већ је могу заступати друга лица.
            Законски заступник заступа странку која није процесно способна,
            правно лице предузима радње у поступку преко законског заступника
            или овлашћеног представника који је одређен општим актом правног
            лица, орган као странка у поступку предузима радње преко овлашћеног
            представника, организација која није правно лице преко лица које је
            одређено њеним актом, а насеље, група лица и друге странкекоје нису
            правна лица преко лица које овласте, ако друкчије није прописано. С
            тим у вези, орган пази по службеној дужности у току целог поступка
            да ли је странка заступана сагласно закону. Привремени заступник се
            поставља странци: ако није процесно способна, а нема законског
            заступника; ако правно лице, организација, насеље и друга странка
            која није правно лице нема овлашћеног представника; ако странку
            заступа законски заступник чији су интереси супротни интересима
            странке; ако противне странке заступа исти законски заступник; ако
            радњу треба предузети према странци чије пребивалиште или боравиште
            није познато, а нема пуномоћника – све под условом да је ствар
            хитна, а поступак мора да се спроведе. Привремени заступник поставља
            се и када радња не трпи одлагање, а странка, њен законски заступник,
            овлашћени представник или пуномоћник не могу бити благовремено
            позвани да присуствују радњи. О постављању привременог заступника
            орган одлучује решењем, а жалба против тог решења не одлаже његово
            извршење. Привремени заступник учествује само у поступку у коме је
            постављен и предузима само радње за које је постављен и док не
            престану разлози због којих је постављен. При томе, радње које
            предузме у границама овлашћења имају правна дејства као да их је
            предузела странка. Привремени заступник може да одбије заступање
            само из разлога одређених посебним прописима. Када је у питању
            странка која није процесно способна, о постављању привременог
            заступника одмах се обавештава орган старатељства. Пуномоћник је
            лице које странка или законски заступник странке овласти да је
            заступа у поступку, изузев да даје изјаве које само странка може
            дати.68 Ипак, постојање пуномоћника не спречава странку дасама
            предузима радње у поступку. Орган пази по службеној дужности у току
            целог поступка да ли је лице које се појављује као пуномоћник
            овлашћено за заступање. Пуномоћје се даје у писаном облику или
            усмено на записник, а ако посумња у истинитост пуномоћја, орган може
            наложити странци да поднесе оверено пуномоћје. Независно од тога,
            орган може дозволити да поједине радње у поступку предузме у име
            странке лице које није приложило пуномоћје, али само под условом да
            пуномоћје приложи у року који орган одреди. Обим пуномоћја процењује
            се из садржине пуномоћја, а може се дати за цео поступак или
            поједине радње и временски може да се ограничи. Пуномоћник може бити
            свако потпуно пословно способано лице. Изузетак су једино лица која
            се баве надриписарством, којима орган ускраћује заступање решењем
            против кога је дозвољена жалба која не одлаже извршење решења. И у
            овом заступању, радње које предузмепуномоћник у границама пуномоћја
            имају правна дејства као да их је предузела странка. Пуномоћје не
            престаје смрћу или губитком процесне способности странке или смрћу,
            губитком процесне способности или променом законског заступника
            странке, али наследник, правни следбеник странке, односно њен нови
            законски заступник може опозвати раније дато пуномоћје. Пуномоћје
            пак престаје смрћу или губитком процесне способности пуномоћника или
            престанком правног лица. Странка може увек опозвати пуномоћје, а
            пуномоћник може увек отказати пуномоћје изузев док траје нека радња
            у поступку. Заједнички представник и заједнички пуномоћник странака.
            Две или више странака могу у истом поступку, ако друкчије није
            прописано, одредити која од њих иступа као заједнички представник
            или узети заједничког пуномоћника. И поред тога, постављањем
            заједничког пуномоћника или представника свака од тих странака
            задржава самосталност у поступку. Такође, орган може, ако друкчије
            није прописано, наложити странкама са истим захтевима да у одређеном
            року одреде лице које их представља или да узму заједничког
            пуномоћника. Међутим, ако странке то пропусте, орган може да им
            постави заједничког представника или пуномоћника, чија овлашћења
            трају док странке не одреде другог. Стручни помагач Стручни помагач
            је лице које странци у поступку у коме је потребно стручно познавање
            управне ствари даје објашњења и савете, али он није заступник
            странке. Превођење и тумачи Странка или други учесник у поступку,
            ако не разумеју српски језик, а поступак се не води на језику
            странке или другог учесника у поступку, има право на превођење. Ово
            право се остварује на лични захте и омогућава ток поступка и
            обавештавање на језику и писму странке или другог учесника у
            поступку, односно језику и писму који разумеју. Особа са
            инвалидитетом има право да општи са органом и прати ток поступка
            преко тумача, или на други одговарајући начин, у складу са законом.
            Општење органа и странака Општење органа и странака сагласно Закону
            о општем управном поступку обухвата радње које се односе на: начин
            општења органа и странака, поднеске којима се странка обраћа органу,
            записнике који се састављају о свим важнијим радњама у поступку, као
            и разгледање списа и обавештавање о току поступка. Начин општења
            Општење органа и странака настаје или иницијативом саме странке или
            иницијативом органа. Ово општење остварује се у писаном или усменом
            облику и мора бити у складу са основним начелима и правилима
            управног поступка (тј. мора се остваривати на брз и ефикасан начин,
            уз обезбеђење правне сигурности и економичности поступка). Општење у
            писаном облику обухвата општење у папирном облику и електронским
            путем, при чему су у вези са електронским општењем предвиђена
            одређена правила која се односе на следеће: 1. орган је дужан да на
            својој веб-презентацији објављује обавештења о могућности
            електронског општења између органа и странке, о томе да се органу
            подносе електронска документа и да орган упућује странци електронска
            документа, као и о начину на који то чини; 2. странка електронским
            путем општи са органом ако се претходно са тим сагласи или ако је то
            посебним прописом одређено; 3. ако електронски документ који је
            послат странци није читљив, она може да захтева да јој орган упути
            тај документ у другом погодном облику, а иста правила важе и
            обрнуто, односно ако није читљив електронски документ који је послат
            органу, орган може захтевати да странка поднесе тај документ у
            другом погодном облику у року који одреди, уз обавештење странке о
            последицама непоступања на овај начин. Поднесци Поднесци, у смислу
            правила општег управног поступка, дефинисани су као захтеви,
            предлози, обрасци, пријаве, молбе, жалбе, представке, приговори,
            обавештења, саопштења и друге врсте писаног обраћања странке органу.
            Да би се по њему могло поступити, поднесак мора да буде разумљив и
            да садржи све што је потребно, а нарочито: лично или пословно име,
            пребивалиште, односно боравиште, седиште и назив органа коме се
            подноси, управну ствар која је предмет поступка, сврху поднеска,
            адресу на коју орган странци треба да доставља акте и потпис
            подносиоца поднеска. Ако је то прописом одређено, поднесак може
            имати и друкчију садржину. Неуредним поднеском сматра се поднесак
            који има недостатке који орган спречавају да поступа по њему, ако
            није разумљив или ако није потпун. У том случају орган у року од
            осам дана од пријема поднеска обавештава подносиоца на који начин да
            уреди поднесак и то у року који не може бити краћи од осам дана, уз
            упозорење на правне последице ако не поступи у остављеном року на
            указани начин. Неуредан поднесак који странка у остављеном року
            уреди сматра се као да је од почетка био уредан, а у супротном,
            орган решењем одбацује поднесак. Поднесци се предају органу коме су
            насловљени, ако неки други орган није овлашћен да прими поднесак.
            Предају се непосредно органу, преко поште, дипломатско-конзуларног
            представништва, електронским путем, у складу са законом, или се
            саопштавају усмено на записник. Кратке и хитне изјаве, ако је то
            могуће по природи ствари, странке могу саопштити телефоном,
            телеграмом, електронским путем и на други погодан начин. Овлашћено
            службено лице о томе ставља забелешку у спису, која садржи лично име
            лица које даје, и прима саопштење. Ако орган није надлежан да прими
            поднесак који му се предаје или саопштава, прослеђује га надлежном
            органу и о томе обавештава подносиоца, али ако не може да утврди
            који је орган надлежан, упозорава подносиоца да ће, без одлагања,
            решењем одбацити поднесак због ненадлежности. Сваки поднесак који је
            орган примио евидентира се по редоследу пријема. Истовремено, орган
            је дужан да потврди пријем поднеска без наплаћивања таксе. Пријем
            поднеска послатог електронским путем потврђује се одмах, на исти
            начин на који је поднесак послат. Записници Записник се саставља о
            усменој расправи, другој важнијој радњи у поступку и о важнијим
            усменим изјавама странака, других учесника у поступку и трећих лица.
            У записник се уноси назив органа, радња која се предузима, место,
            дан и час када се радња предузима, управна ствар која је предмет
            поступка, лична имена овлашћених службених лица, присутних странака,
            њихових заступника и других лица и опис тока и садржине предузете
            радње и датих изјава, као и податак о исправама које су коришћене.
            Лице које је дало изјаву у обавези је да тај записник потпише, а ако
            то одбије или оде са места предузимања радње пре него што је
            записник закључен, то се уноси у записник, са разлозима због којих
            је одбијено потписивање записника. Записник који је сачињен сагласно
            пропису има својство јавне исправе и доказа о току и садржини
            предузетих радњи и датих изјава, изузев у деловима на које је
            стављена примедба. Разгледање списа и обавештавање о току поступка
            Право на разгледање списа и обавештавање Право на разгледање списа
            има странка, а оно подразумева да може: разгледати списе у присуству
            службеног лица и о свом трошку умножити или добити копију списа, као
            и да јој се достави преко поште или на други погодан начин копија
            списа, о њеном трошку. Право на разгледање списа има и
            заинтересовано лице које докаже свој правни интерес у одређеној
            управној ствари. Списи се разгледају у просторијама органа који чува
            списе. У оправданим случајевима, списи могу да се разгледају у
            просторијама другог органа или дипломатско-конзуларном
            представништву Републике Србије. Документи који се чувају у
            електронском облику могу се разгледати у електронском или штампаном
            облику. Ограничења у остваривању овог права односе се само на
            разгледање записника о већању и гласању и нацрте решења. Такође,
            посебна правила важе и за списе који садрже тајне податке или
            податке о личности, са којима се поступа у складу са законом којим
            се уређује заштита тајних података, односно заштита података о
            личности. Наиме, податке о личности са којима се упозна у складу са
            законом странка може да користи само ради остваривања права, обавеза
            или правног интереса у том управном поступку, као и права, обавеза
            или правног интереса на који може да утиче исход тог управног
            поступка. У складу са начелом делотворности и економичности
            поступка, установљено је правило да износ трошкова остваривања права
            на разгледање списа не може прећи износ неопходних трошкова органа
            за израду и достављање копије списа. Поред разгледања списа,
            странка, заинтересовани орган и заинтересовано лице које докаже свој
            правни интерес имају право на обавештавање о току поступка. Захтев
            за разгледање списа и обавештавање о току поступка Захтев за
            разгледање списа, као и захтев за обавештавање о току поступка,
            подноси се у писаном облику или усмено, а на тражење органа
            заинтересовано лице, у писаном или усменом облику, дужно је и да
            образложи свој правни интерес. Орган је дужан да у року од осам дана
            од пријема захтева обавести странку или заинтересовано лице о томе
            како могу да разгледају и умноже списе и добију копију списа, или да
            решењем одбије захтев. Ако орган у наведеном року ништа не предузме,
            или одбаци, односно одбије захтев решењем, подносилац захтева може
            да поднесе жалбу другостепеном органу у року од осам дана.
            Обавештавање Појам и начин обавештавања Обавештавање је радња којом
            орган на погодан начин извештава странку и другог учесника о
            поступању у управној ствари. Правилаобавештавања странке једнако се
            примењују и на друге учеснике у поступку, ако законом није друкчије
            одређено. Начин обавештавања бира орган, водећи рачуна о правној
            заштити странке, јавности обавештавања, економичном трошењу
            средстава и једноставности у поступку. У складу са тим, странка се
            може обавештавати електронским путем, путем поште, достављањем или
            на други погодан начин, или усмено, ако је присутна. Само кратка и
            хитна обавештења могу да се дају телефоном, електронским путем или
            на други погодан начин, о чему се ставља забелешка у спису која
            садржи лично име лица које даје и прима обавештења. Правило је да се
            обавештава сама странка, осим у случају ако има законског
            заступника, пуномоћника или пуномоћника за пријем обавештења, када
            се они обавештавају. Ради заштите странака у случају грешака у
            обавештавању, сматра се да је обавештење извршено на дан када је
            стварно извршено. Места на којима се врши обавештавање Странка се,
            по правилу, обавештава у стану, пословној просторији или на радном
            месту, а адвокат – у његовој канцеларији, при чему обавештавање може
            да се изврши и лицу запосленом у канцеларији. Обавештавање је могуће
            и на другом месту, ако се прималац обавештења са тим сагласи. У
            случају промене пребивалишта или боравишта физичког лица или седишта
            правног лица, странка и законски заступник странке дужни су да одмах
            о томе обавесте орган. Ако то пропусте, а службено лице не може да
            ступи у контакт с њима, странка се даље обавештава јавним
            достављањем. Међутим, када пуномоћник или пуномоћник за пријем
            обавештења промени пребивалиште или боравиште, а о томе не обавести
            орган, обавештавање се даље одвија као да пуномоћник није одређен.
            Обавештавање у посебним случајевима Обавештавање у посебним
            случајевима подразумева посебна правила обавештавања физичких и
            правних лица која се налазе у иностранству, лица која се налазе у
            Војсци Србије, припадника специјалних јединица министарства
            надлежног за унутрашње послове и лица која су лишена слободе.
            Физичка и правна лица која се налазе у иностранству обавештавају се
            непосредно или дипломатским путем, ако потврђеним међународним
            уговором није друкчије предвиђено. Лица која се налазе у Војсци
            Србије обавештавају се преко надлежне команде, а припадници
            специјалних јединица министарства надлежног за унутрашње послове
            преко њихове команде. Лица која сулишена слободе обавештавају се
            преко управе установе у којој се налазе. Обавештавање ових лица је
            извршено када се писмено преда примаоцу. Пуномоћник за пријем
            обавештења Странка може да одреди пуномоћника коме се упућују сва
            писмена која су насловљена на странку (пуномоћник за пријем
            обавештења), кад странка о њему у писаном облику или усмено извести
            орган који води поступак. Ако се странка или законски заступник
            странке налазе у иностранству, а немају пуномоћника у Републици
            Србији, орган им, при упућивању првог писмена, оставља рок који не
            може бити дужи од 30 дана да одреде пуномоћника за пријем
            обавештења. При томе, упозорава странку и законског заступника да
            ће, у случају да то пропусте да ураде, поставити о њиховом трошку
            пуномоћника за пријем обавештења. Сматра се да је странка примила
            писмено када га прими пуномоћник за пријем обавештавања. У случају
            више од пет странака у истом поступку које немају супротне интересе
            и заједничког пуномоћника, посебно је уређена дужност да, на захтев
            органа, одреде заједничког пуномоћника за пријем обавештења, у року
            који орган одреди. Ако то пропусте, орган им, о њиховом трошку,
            поставља заједничког пуномоћника за пријем обавештења. Овај
            пуномоћник за пријем поднеска је овлашћен да изјави правно средство
            у име странке ако странци не може да проследи писмено, а она може да
            пропусти рок за изјављивање правног средства. Поступци обавештавања
            Обавештавање електронским путем Обавештавање електронским путем може
            да буде неформално и формално. Формално обавештавање електронским
            путем одвија се сагласно закону и обавезно укључује потврду којом се
            доказује пријем документа. Формално обавештавање електронским путем
            изједначено је са достављањем. Обавештавање путем поште Обавештавање
            путем поште врши се обичном или препорученом поштом. У случају
            упућивања писмена обичном поштом, сматра се да га је прималац примио
            седмог дана од када је предато поштанском оператору, ако је упућено
            на адресу у Републици Србији, односно петнаестог дана од када је
            предато поштанском оператору ако је упућено на адресу у
            иностранству. Прималац може да доказује да је писмено касније
            примио, односно да га није примио. У случају упућивањаписменог
            препорученом поштом, сматра се да га је прималац примио на дан који
            стоји у потврди о пријему пошиљке. Обавештавање препорученом поштом
            изједначава се са достављањем. Достављање Достављање, као вид
            обавештавања, може бити лично, посредно и јавно. Лично и посредно
            достављање орган врши преко свог службеног лица или се врши преко
            поштанског оператора или електронским путем, у складу са законом.
            Прималац писмена може бити само изузетно позван да преузме писмено,
            ако то налажу природа или значај писмена. Достављање правном лицу
            врши се предајом писмена у седишту правног лица запосленом лицу у
            правном лицу, односно на посебну адресу за пријем поште која је
            регистрована у складу са законом, или заступнику правног лица на
            адресу из јавног регистра, односно на адресу његовог пребивалишта.
            Време достављања одређено је законом и оно се врши радним даном од 8
            до 20 сати, осим ако орган из нарочито важних разлога одлучи да се
            достављање изврши и у дан када се не ради, као и после 20 сати.
            Лично достављање обавезно је када од дана достављања почиње да тече
            рок који не може да се продужи, ако законом није друкчије
            предвиђено. Лично достављање састоји се од уручења писмена лицу коме
            је оно насловљено (прималац), а ако прималац писмена одбије уручење,
            службено лице органа или поштански оператор (достављач) о томе
            сачињава белешку и потом оставља обавештење на месту на коме је
            писмено требало да буде уручено, у коме назначава лично име
            примаоца, податке којим се писмено идентификује, просторију унутар
            органа у којој писмено може да се преузме, рок у коме се преузимање
            може извршити и датум када је обавештење остављено. У случају када
            службено лице органа или поштански оператор (достављач) не затекне
            примаоца писмена на адреси на којој је требало да му се уручи
            писмено, поново ће покушати доставу у року од 24 сата, а ако се
            прималац писмена поново не затекне на адреси на којој је требало да
            му се уручи писмено, достављач о томе сачињава белешку и потом
            оставља обавештење на месту на коме је писмено требало да буде
            уручено, у коме назначава лично име примаоца, податке којим се
            писмено идентификује, просторију унутар органа у којој писмено може
            да се преузме, рок у коме се преузимање може извршити и датум када
            је обавештење остављено. У овом случају, сматра се да је лично
            достављање извршено када истекне 15 дана од кад је обавештење
            остављено на месту на коме је писмено требало да буде уручено.
            Посредно достављање може да се изврши ако лично достављањеније
            обавезно, а прималац није пронађен на адреси на којој је требалода
            му се уручи писмено. У том случају, писмено може да буде уручено
            другом лицу које прихвати да га потом преда примаоцу и то, ако је
            могуће, најпре сваком пунолетном члану домаћинства примаоца или лицу
            које ради са примаоцем ако писмено треба да се преда на радном месту
            примаоца, а не може бити уручено лицу које је противна странка у
            истом поступку. Доставницу потписује друго лице коме је писмено
            уручено, при чему достављач уноси у доставницу и однос другог лица
            са примаоцем и датум када је другом лицу писмено уручено. Ако друго
            лице не прихвати да му се писмено уручи, оно се оставља на месту на
            коме је требало да буде уручено примаоцу, а време и датум остављања
            писмена и рок после кога се сматра да је достављање извршено
            назначавају се на коверти и у доставници. Достављање се сматра
            извршеним када истекне 15 дана од кад је писмено уручено другом лицу
            или од када је оно остављено на месту на коме је требало да буде
            уручено примаоцу. Доставница је потврда о томе да је лично или
            посредно достављање извршено, која садржи лично име и адресу лица и
            податке којим се идентификује уручено писмено. Потписују је
            достављач и прималац или друго лице коме је писмено уручено. Они
            бројевима и словима на доставници уносе датум када им је писмено
            уручено. Ако прималац или друго лице коме је писмено уручено одбије
            да потпише доставницу, достављач то бележи на доставници и бројевима
            и словима исписује датум уручења писмена, чиме се сматра да је
            достављање уредно извршено. Доставница може бити у електронском
            облику. Јавно достављање се врши ако ниједан други начин достављања
            није могућ, ако се доставља решење које се тиче већег броја лица
            која нису позната органу, а достављање на други начин није било
            могуће или одговарајуће, и у другим случајевима одређеним законом.
            Овај вид достављања састоји се од објављивања писмена на
            веб-презентацији и огласној табли органа, али то може бити и
            објављивање у службеном гласилу, дневним новинама или на други
            погодан начин. Јавно достављање је извршено када истекне 15 дана од
            када је писмено објављено на веб-презентацији и огласној табли
            органа, а орган може из оправданих разлога да продужи овај рок. Ако
            се јавно доставља решење, његово образложење може да буде
            изостављено, при чему се уз решење дају обавештења о месту,
            просторији и начину увида у образложење. Рокови Одређивање и
            продужење рокова За предузимање појединих радњи у поступку могу да
            буду одређени рокови. По правилу, ови рокови одређени су законом или
            другим прописом, а ако нису, одређује их, с обзиром на околности
            случаја, овлашћено службено лице које води поступак. Рокови које
            одређује овлашћено службено лице, као и рокови одређени законом или
            прописима за које је предвиђена могућност продужења, могу се
            продужити на захтев заинтересованог лица, ако је захтев поднет пре
            истека рока и ако постоје оправдани разлози за продужење. Рачунање
            рокова Рокови се рачунају на дане, месеце и године. У вези са тим,
            утврђена су одређена правила, па тако ако је рок одређен на дане,
            дан када је обавештавање извршено, односно дан у који пада догађај
            од ког се рачуна трајање рока не урачунава се у рок, већ се почетак
            рока рачуна од првог наредног дана, а рок који је одређен на месеце,
            односно на године завршава се истеком оног дана, месеца, односно
            године који по свом броју одговара дану када је обавештавање
            извршено, односно дану у који пада догађај од ког се рачуна трајање
            рока (ако тог дана нема у последњем месецу, рок истиче последњег
            дана у том месецу). Истек рока може се означити и календарским
            даном. Почетак и ток рокова не спречавају дани у којима орган не
            ради, а ако последњи дан рока пада на дан у коме орган не ради, рок
            истиче кад протекне први наредни радни дан. Одржање рока Поднесак је
            предат у року ако надлежни орган прими поднесак пре него што рок
            истекне. Ако се рок у коме може да се предузме нека радња рачуна у
            данима, месецима или годинама сматра се да је рок одржан ако је
            радња предузета пре истека последњег дана рока. Правилима општег
            управног поступка утврђен је дан пријема поднеска који је предат
            препорученом поштом – сматра се да је то дан када је предат
            поштанском оператору, али није уређено време када је примљен
            поднесак који је упућен електронским путем, већ се само прописује
            могућност уређења тог питања посебним прописом. Враћање у пређашње
            стање Враћање у пређашње стање дозвољава се странци: 1. која из
            оправданог разлога пропусти рок за предузимање радње у поступку па
            изгуби право да је предузме; 2. која је из незнања или очигледне
            грешке поднесак предала благовремено, али ненадлежном органу; 3.
            која је очигледном омашком прекорачила рок, под условом да су
            кумулативно испуњена два услова: да надлежни орган примиподнесак у
            наредна три дана од прекорачења рока и да странка због прекорачења
            губи неко право. Странка је дужна да у предлогу за враћање у
            пређашње стање наведе чињенице које су довеле до пропуштања и учини
            их барем вероватним, а овај предлог не може да се заснива на
            чињеницама које је орган већ оценио као недовољан разлог за
            продужење рока. Ако се враћање у пређашње стање предлаже због тога
            што је пропуштен рок за предају поднеска, прилаже се и тај поднесак.
            Предлог за враћање у пређашње стање не зауставља ток поступка, али
            орган који одлучује о предлогу може да застане с поступком док
            решење о предлогу не постане коначно. У вези са роковима за
            подношење предлога за враћање у пређашње стање предвиђено је да се
            подноси у року од осам дана од када је престао разлог који је
            изазвао пропуштање, односно ако је странка касније сазнала за
            пропуштање, у року од осам дана од када је сазнала за пропуштање.
            После истека три месеца од пропуштања не може се тражити враћање у
            пређашње стање, изузев ако је пропуштање изазвано вишом силом, а
            није дозвољен ни предлог за враћање у пређашње стање због пропуштања
            рока за подношење предлога за враћање у пређашње стање. Предлог за
            враћање у пређашње стање подноси се органу пред којим је требало
            предузети пропуштену радњу, који решењем и одлучује о предлогу. Ако
            у управној ствари постоји противна страна, пружа јој се прилика да
            се изјасни о предлогу, ако се предлог не заснива на општепознатим
            чињеницама. У случају одобрења, поступак се враћа у стање у коме се
            налазио пре пропуштања и поништавају се решења и закључци који су
            донети услед пропуштања. Против решења којим је одобрено враћање у
            пређашње стање жалба није дозвољена, изузев ако је предлог био
            неблаговремен или недозвољен. Трошкови поступка Трошкови поступка
            јесу издаци за таксе, лични трошкови странке (трошкови доласка и
            губитка времена и зараде), неопходни и оправдани трошкови заступања
            странке и трошкови усмене расправе и извођења доказа (стварни
            трошкови сведока и стварни трошкови и награде вештака, тумача,
            преводилаца и привремених заступника, трошкови увиђаја и сл.), као и
            посебни издаци у готовом новцу органа који води поступак (путни
            трошкови службених лица, огласи и слично). Редовне трошкове поступка
            сноси орган, који сноси и трошкове поступка који је покренут по
            службеној дужности и повољно окончан по странку, ако законом није
            друкчије предвиђено. Међутим, у поступку покренутом по захтеву
            странке трошкове сноси странка која га јепокренула. У вишестраначком
            поступку (у коме учествују две странке или више њих са
            супростављеним интересима), странка чијим захтевом је покренут
            поступак који је окончан неповољно за њу надокнађује противној
            странци оправдане трошкове, сразмерно делу захтева у којем није
            успела. Поступак окончан поравнањем има за последицу да свака
            странка сноси своје трошкове поступка, ако у поравнању није друкчије
            одређено. У поступку по жалби, ако жалба буде одбачена или одбијена
            или жалилац одустане од жалбе, трошкове другостепеног поступка сноси
            жалилац, док, ако буде усвојена, трошкове другостепеног поступка
            сноси орган који је одлучивао у првом степену. Лице које учествује у
            поступку сноси трошкове радњи које проузрокује својом кривицом. При
            томе, правила општег процесног закона уређују питање ко претходно,
            односно док се не одлучи о томе, сноси трошкове поступка. С тим у
            вези, потребно је нагласити да странка сноси трошкове поступка који
            је покренут њеним захтевом или жалбом, а ако у првостепеном поступку
            учествују противне странке, свака претходно сноси своје трошкове.
            Ако је поступак покренут захтевом странке, а са сигурношћу може да
            се предвиди да ће испитни поступак изазвати посебне новчане издатке
            (због увиђаја, вештачења, доласка сведока и сл.), орган може решењем
            наложити странци да у одређеном року унапред положи новац којим се
            покривају предвиђени новчани издаци. Ако странка то пропусти, орган
            може одустати од извођења доказа или обуставити поступак, ако
            настављање поступка није у јавном интересу. Исто важи и кад је
            странка предложила обезбеђење доказа пре покретања поступка. Странка
            може до окончања поступка захтевати накнаду трошкова. О овом захтеву
            и трошковима поступка одлучује се решењем првостепеног органа о
            управној ствари, а ако другостепени орган по жалби сам реши управну
            ствар, он одлучује и о трошковима првостепеног и другостепеног
            органа. На накнаду стварних трошкова који су настали у вези са
            поступком имају право сведоци, а други учесници у поступку –
            вештаци, тумачи, преводиоци и привремени заступници, имају право на
            награду. Они су дужни да захтевају накнаду стварних трошкова и
            награду још при предузимању тражене радње, а најкасније у року од
            осам дана од предузимања радње, иначе губе та права. С тим у вези,
            постоји и обавеза овлашћеног службеног лица да их упозори на
            последице пропуштања да поставе захтев, о чему сачињава службену
            белешку у записник. Странка може бити ослобођена од плаћања трошкова
            у целини или делимично само у законом прописаним случајевима: ако не
            може да сноси трошкове без штете по своје нужно издржавање или нужно
            издржавање своје породице или ако је то предвиђено потврђеним
            међународним уговором. О том захтеву се одлучује решењем.
            Првостепени поступак Покретање поступка и захтеви странака Начин
            покретања поступка Поступак се покреће захтевом странке или по
            службеној дужности. По службеној дужности поступак се покреће кад је
            то прописом одређено или кад орган утврди или сазна да је, с обзиром
            на чињенично стање, неопходно да се заштити јавни интерес. Пре
            покретања поступка по службеној дужности који није у интересу
            странке орган прибавља информације и предузима радње да би утврдио
            да ли су испуњени услови за покретање поступка и, ако јесу, доноси
            акт о покретању поступка (закључак, налог и сл.). Акт о покретању
            поступка не доноси се ако орган доноси усмено решење. При покретању
            поступка по службеној дужности, орган узима у обзир и представке
            грађана и организација и упозорења надлежних органа. Поступак не
            може да се покрене по службеној дужности у управним стварима у
            којима по закону или природи стварипоступак може да се покрене само
            захтевом странке. Тренутак покретања поступка Тренутак покретања
            поступка одређује се у зависности од начина покретања поступка,
            односно да ли је поступак покренут поводом захтева странке или по
            службеној дужности, и у оквиру ex officio максиме да ли је поступак
            који се покреће у интересу или није у интересу странке. Поступак
            поводом захтева странке сматра се покренутим када орган прими захтев
            странке, док се поступак по службеној дужности сматра покренутим
            када орган предузме било коју радњу ради вођења поступка (у случају
            када је поступак у интересу странке), односно кад је странка
            обавештена о акту о покретању поступка (у случају када поступак није
            покренут у интересу странке). Поред новина које се односе на обавезу
            органа да о покренутом поступку по службеној дужности који није у
            интересу странке донесе акт о покретању поступка, Закон о општем
            управном поступку детаљније уређује његове саставне делове, који
            поред осталог садрже позив за усмену расправу и чињенице на основу
            којих је орган утврдио да су испуњени услови за покретање поступка,
            о којима се странка може изјаснити. На достављање обавештења странци
            о акту о покретању поступка прописана је сходна примена одредаба
            којима се уређује достављање. Одбацивање захтева странке Одбацивање
            захтева странке је могуће само у законом прописаним ситуацијама,
            односно: 1. када у захтеву није реч о управној ствари; 2. орган није
            надлежан за одлучивање о управној ствари, а не може да одреди ко је
            надлежан; 3. подносилац захтева очигледно није ималац права или
            правног интереса о коме се одлучује у управном поступку; 4. захтев
            није поднет у року; 5. у истој управној ствари већ се води управни
            или судски поступак или је о њој већ правноснажно одлучено решењем
            којим је странци признато право или наложена нека обавеза; и 6. ако
            захтев не буде уређен у року који је одредио орган у смислу одредаба
            Закона о општем управном поступку о неуредном поднеску. Ови разлози
            могу бити основ за одбацивање захтева странке у току целог поступка.
            Надлежни орган не може да задржава доношење решења којим се одбацује
            захтев странке, јер се тим решењем, у ствари, одлучује о меритуму
            странке (замењује решење о главној ствари) и омогућава незадовољној
            странци да покрене жалбени поступак. Захтев да се призна својство
            странке Ко може имати својство странке у управном поступку уређено
            је правилима закона који уређује општи управни поступак. Прецизније,
            странка у управном поступку може да буде: 1. физичко или правно лице
            чија је управна ствар предмет управног поступка и свако друго
            физичко или правно лице на чија права, обавезе или правне интересе
            може да утиче исход управног поступка; 2. орган, организација,
            насеље, група лица и други који нису правна лица, под условима под
            којима физичко или правно лице може да буде странка, или кад је то
            одређено законом. Такође, својство странке у управном поступку, ако
            исход управног поступка може да утиче на интересе које заступају,
            могу да имају заступници колективних интереса и заступници ширих
            интереса јавности, који су организовани сагласно прописима. И док се
            то својство признаје странци која је покренула поступак од тренутка
            пријема захтева (изузев у случају разлога за одбацивање захтева, јер
            подносилац захтева очигледно није ималац права или правног интереса
            о коме се одлучује у управном поступку), другом физичком или правном
            лицу на чија права, обавезе или правне интересе може да утиче исход
            управног поступка то својство може се признати до окончања
            другостепеног поступка, по претходно поднетом захтевуза признавање
            тог својства. О овом захтеву се одмах упознају остале странке, да би
            се изјасниле. Покретање поступка јавним саопштењем и спајање више
            управних ствари у један поступак Орган може да покрене поступак
            јавним саопштењем према већем броју лица која му нису позната или не
            могу да се одреде, ако могу да имају својство странке у поступку и
            ако се ради о битно истом захтеву према свима њима.70 Дакле, за
            покретање поступка јавним саопштењем потребно је да постоји
            објективни основ, тј. јавни интерес и да се ради о неодређеном броју
            лица која у тој управној ствари могу имати својство странке. Сврха
            оваквог начина покретања поступка је да се идентификују странке
            према којима постоји законом прописана обавеза, односно управно
            овлашћење органа да обезбеди утврђивање релевантних чињеница,
            односно извршење обавезе. Поступак је покренут када се јавно
            саопштење објави на веб-презентацији и огласној табли органа, а може
            се објавити и у службеном гласилу, дневним новинама или на други
            погодан начин. Стварно надлежан орган води један управни поступак (у
            једном предмету) када је у питању више странака чија се права или
            обавезе заснивају на истом или сличном чињеничном стању и истом
            правном основу. Да би ова могућност имала примену, морају
            кумулативно бити испуњени сви наведени услови. Такође, под истим
            условима једна странка или више њих могу да остваре више различитих
            захтева у једном управном поступку (јединство лица на које се односи
            поступак). Кроз законске одредбе о спајању више управних ствари у
            један поступак пуну примену нашло је начело делотворности и
            економичности поступка, јер се тамо где је то могуће, у истим или
            сличним управним стварима (у погледу предмета и правног основа),
            поступак води као један и јединствен. И на крају, с обзиром на то да
            вођење управног поступка од стране једног органа, односно овлашћеног
            службеног лица, са више захтева и странака у оквиру истог предмета,
            може да изазове онемогућавање или отежавање законитог управног
            поступања и одлучивања (на пример, због неподударности чињеница), па
            је уређено правило према коме свака странка задржава право да
            самостално иступа у поступку који је покренут јавним саопштењем или
            у коме је више управних ствари спојено у један поступак. На пример,
            јавно саопштење у поступку за обнову уписа чињенице рођења,
            закључења брака и смрти због нестанка или уништења матичних књига у
            којима су ове чињенице биле уписане. Измена захтева Измена захтева
            је једно од важних питања у уређењу права странке на располагање
            захтевом. Стога је законом уређено да странка може да измени захтев
            док не буде обавештена о решењу првостепеног органа. Иако се овим не
            врши прецизирање измене захтева у погледу обима и садржине, она
            подразумева или проширење поднетог захтева или стављање новог
            захтева уместо ранијег. Измена захтева не мора да се заснива на
            истом правном основу, али је неопходно да се заснива на битно истом
            чињеничном стању. О томе да ли је измена захтева недозвољена орган
            одлучује решењем након што странка, у складу са одредбама о општењу
            органа и странака, упозна орган са новелираним захтевом. Одустанак
            од захтева Одустанак од захтева није карактеристика само управног
            поступка, већ је заједнички за све поступке (парнични, кривични и
            др.). Странка може потпуно или делимично да одустане од захтева док
            не буде обавештена о решењу другостепеног органа. Сматра се да је
            странка одустала од захтева и ако њено понашање очигледно указује да
            више нема интереса да учествује у поступку. У том случају, решењем
            се обуставља поступак, изузев када се противна страна противи
            обустављању поступка или када је настављање поступка, који је могао
            бити покренут и по службеној дужности, у јавном интересу. Трошкове
            поступка који су настали до обустављања поступка сноси странка која
            је одустала од захтева. Поравнање Поравнање представља посебну врсту
            уговора којим странке са супротним интересима споразумно уређују
            своје спорне односе поводом којих се води управни поступак. Оно је
            ретко у управном поступку који се заснива по правилу на
            једностраначким стварима у којима странка остварује неко право или
            јој се утврђује нека обавеза и у коме се само изузетно решава спор
            између две или више странака. Ипак, потребно је нагласити да, у
            случају постојања спорног односа, орган у току целог поступка
            настоји да се противне странке у целини или делимично поравнају, а
            само поравнање мора бити јасно и одређено и не сме бити на штету
            јавног интереса или правних интереса трећих лица. Поравнање се
            уписује у записник о поравнању и закључено је када странке прочитају
            и потпишу записник о поравнању. На захтев странакаможе им се издати
            оверен препис записника, који има снагу извршног решења донетог у
            управном поступку, а његова последица је обустављање поступка у
            целини или делимично, о чему орган доноси решење. Прекид поступка
            Орган прекида поступак решењем ако: 1. законски заступник странке
            умре или изгуби процесну способност – док се странци не постави
            привремени заступник или не одреди законски заступник; 2. законски
            заступник физичког лица не показује потребну пажњу у заступању – док
            орган старатељства не одлучи о томе кога ће поставити за новог
            законског заступника; 3. странку заступа законски заступник чији су
            интереси супротни интересима странке или ако противне странке
            заступа исти законски заступник – док орган старатељства не одлучи о
            томе кога ће поставити за новог законског заступника 4. наступе
            правне последице стечаја – док стечајни управник не ступи у
            поступак. Жалба против решења о прекиду поступка не одлаже извршење
            решења, а док је поступак прекинут, не теку рокови за предузимање
            радњи у поступку, нити рок у коме је орган дужан да изда решење.
            Обустављање поступка Поступак се обуставља ако орган нађе да нема
            услова да се даље води, а закон не налаже да се поступак настави.
            Орган обуставља поступак решењем. Ток поступка до доношења решења
            Управни поступак подразумева низ радњи које се обављају у току
            поступка, а које имају за циљ утврђивање правно релевантног
            чињеничног стања на основу којег се одлучује управна ствар и доноси
            решење (по захтеву странке или по службеној дужности). Начин
            утврђивања чињеница у поступку Орган утврђује чињенице и околности
            од значаја за поступање у управној ствари. При покретању поступка
            странка не мора да прибави доказе које може да прибави орган, нити
            уверења и друге исправе које органи нису дужни да издају. Међутим,
            ако се не ради о чињеницама које су општепознате, странка је дужна
            да за своје наводе предложи доказе и да их поднесе органу, ако је
            могуће. Такође, чињеничностање на коме заснива свој захтев странка
            је дужна да изнесе тачно, потпуно и одређено. Дужност органа да
            прибави податке по службеној дужности У складу са одређењем правила
            о начину утврђивања чињеница у поступку, орган је дужан да по
            службеној дужности, у складу са законом, врши увид, прибавља и
            обрађује податке о чињеницама о којима се води службена евиденција,
            а који су неопходни за одлучивање. Сходно томе, ако службену
            евиденцију води други орган, орган који води поступак дужан је да
            хитно затражи податке, а замољени орган да бесплатно уступи податке
            у року од 15 дана, ако није друкчије прописано. Ако се тражени
            подаци могу добити електронским путем, замољени орган их доставља у
            најкраћем року. У поступку који се покреће по захтеву странке орган
            може да врши увид, прибавља и обрађује личне податке о чињеницама о
            којима се води службена евиденција када је то неопходно за
            одлучивање, осим ако странка изричито изјави да ће те податке
            прибавити сама. С тим у вези, у случају када странка у року не
            поднесе личне податке неопходне за одлучивање органа, захтев за
            покретање поступка се сматра неуредним. Прибaвљaње и уступaње
            пoдaтaкa o чињeницaмa o кojимa сe вoди службeнa eвидeнциja у
            информационом систему еЗуп Нaчин нa кojи држaвни oргaни и
            oргaнизaциje, oргaни и oргaнизaциje пoкрajинскe aутoнoмиje и oргaни
            и oргaнизaциje jeдиницa лoкaлнe сaмoупрaвe, устaнoвe, jaвнa
            прeдузeћa, пoсeбни oргaни прeкo кojих сe oствaруje рeгулaтoрнa
            функциja и прaвнa и физичкa лицa кojимa су пoвeрeнa jaвнa oвлaшћeњa
            вршe увид, прибaвљajу, oбрaђуjу и уступajу, oднoснo дoстaвљajу
            пoдaткe o чињeницaмa o кojимa сe вoди службeнa eвидeнциja, a кojи су
            нeoпхoдни зa oдлучивaњe у упрaвнoм пoступку, ближе су уређени
            Уредбом о прибављању и уступању података о чињeницaмa o кojимa сe
            вoди службена евиденција. Нaчин приступa службeнoj eвидeнциjи Oргaн
            кojeм су пoтрeбни пoдaци зa oдлучивaњe у упрaвнoм пoступку пoднoси
            писaни зaхтeв дa му oргaн кojи je нaдлeжaн дa вoди oдгoвaрajућу
            службeну eвидeнциjу oмoгући трajни и нeпрeкидaн приступ eвидeнциjи и
            пoтрeбним пoдaцимa. Овај зaхтeв сaдржи инфoрмaциje o: упрaвним
            ствaримa o кojимa тaj oргaн oдлучуje у oквиру утврђeнoг дeлoкругa и
            нaдлeжнoсти, прaвнoм oснoву (прoпису и oдрeдби) кojим je утврђeнa
            нaдлeжнoст дa рeшaвa у упрaвним ствaримa и пoдaцимa кojи су сaдржaни
            у oдгoвaрajућoj службeнoj eвидeнциjи, a кojи су пoтрeбни зa
            oдлучивaњe у свaкoj oд тих упрaвних ствaри. Oргaн кojи вoди службeну
            eвидeнциjу дужaн je дa o зaхтeву oдлу- чи у рoку oд oсaм рaдних дaнa
            oд дaнa њeгoвoг дoстaвљaњa, дa пoднoсиoцу зaхтeвa дoстaви oбaвeштeњe
            o мoгућeм нaчину прибaвљaњa, oднoснo уступaњa и дoстaвљaњa пoдaтaкa
            и дa му, бeз oдлaгaњa, a нajкaсниje у рoку oд три рaднa дaнa oд
            дoнoшeњa пoзитивнe oдлукe o зaхтeву, oмoгући приступ пoтрeбним
            пoдaцимa. Само изузетно, када утврди дa нису испуњeни прoписaни
            услoви зa oдoбрeњe зaхтeвa, орган који води евиденцију мoжe дa
            oдлучи дa зaхтeв oдбиje, при чему у образложењу детаљно мора навести
            чињeницe нa oснoву кojих je утврдиo пoстojaњe рaзлoгa зa oдбиjaњe
            зaхтeвa (нпр. дa пoднoсилaц зaхтeвa ниje нaдлeжaн дa рeшaвa у
            oдрeђeнoj упрaвнoj ствaри или дa зa рeшaвaњe o тoj упрaвнoj ствaри
            ниje прoписaнo прибaвљaњe пoдaтaкa из службeнe eвидeнциje кojу вoди,
            oднoснo дa тa службeнa eвидeнциja нe сaдржи пoдaткe кojи су пoтрeбни
            зa oдлучивaњe, oднoснo дa пoстoje другe прaвнe смeтњe зa дoстaвљaњe
            пoдaтaкa). Нaчин прибaвљaњa, oднoснo уступaњa и дoстaвљaњa пoдaтaкa
            Oргaн кojeм су пoдaци пoтрeбни мoжe, сaглaснo oбaвeштeњу oргaнa кojи
            вoди службeну eвидeнциjу o мoгућeм нaчину прибaвљaњa, oднoснo
            уступaњa и дoстaвљaњa пoдaтaкa из eвидeнциje кojу вoди, дa прибaвљa
            пoдaткe eлeктрoнским путeм, физичким увидoм у службeну eвидeнциjу
            или упитoм oргaну кojи вoди службeну eвидeнциjу. Рукoвoдилaц oргaнa
            кojeм су пoдaци пoтрeбни зa oдлучивaњe у упрaвнoм пoступку oдрeђуje
            oвлaшћeнa службeнa лицa кoja мoгу дa прибaвљajу пoдaткe из службeнe
            eвидeнциje кojи су нeoпхoдни зa oдлучивaњe у упрaвнoм пoступку, a
            рукoвoдилaц oргaнa кojи вoди oдгoвaрajућу службeну eвидeнциjу
            oвлaшћуje службeнa лицa кoja мoгу дa уступajу и дoстaвљajу oвe
            пoдaткe. Прe нeгo штo oвлaшћeнa службeнa лицa пoчну дa приступajу
            тим пoдaцимa, рукoвoдиoци oргaнa нaдлeжних зa oдлучивaњe у упрaвнoм
            пoступку и oргaнa нaдлeжних зa вoђeњe службeних eвидeнциja
            oбaвeштeњe o службeним лицимa oвлaшћeним зa прибaвљaњe, oднoснo
            уступaњe и дoстaвљaњe пoдaтaкa нeoпхoдних зa oдлучивaњe у упрaвнoм
            пoступку, дoстaвљajу jeдни другимa и oргaну нaдлeжнoм зa пoслoвe
            рaзвoja eлeктрoнскe упрaвe. Oргaн je дужaн дa, приликoм приjeмa
            зaхтeвa стрaнкe кojи je oснoв зa пoкрeтaњe упрaвнoг пoступкa,
            стрaнку, у oбрaсцу зaхтeвa кojим сeпoкрeћe упрaвни пoступaк, oднoснo
            у пoсeбнoм прилoгу кojи чини сaстaвни дeo тoг oбрaсцa или нa други
            пoгoдaн нaчин у писaнoм oблику: 1. oбaвeсти o свим пoдaцимa кoje je
            у склaду сa зaкoнoм пoтрeбнo прибaвити зa пoтрeбe вoђeњa упрaвнoг
            пoступкa и o oбaвeзи oргaнa дa пo службeнoj дужнoсти прибaви пoдaткe
            из службeних eвидeнциja; 2. oмoгући стрaнци дa изjaви сaглaснoст зa
            oбрaду пoдaтaкa o личнoсти из службeних eвидeнциja, oднoснo дa
            изjaви дa ћe тe пoдaткe прибaвити сaмa; 3. oбaвeсти o пoтрeбним
            пoдaцимa кoje je у склaду сa зaкoнoм пoтрeбнo прибaвити зa пoтрeбe
            вoђeњa упрaвнoг пoступкa, a кojи сe oднoсe нa трeћe лицe (члaн
            пoрoдицe, oднoснo члaн пoрoдичнoг дoмaћинствa и сл.), кao и o тoмe
            дa je приступ тим пoдaцимa мoгућ сaмo нa oснoву изричитoг пристaнкa
            тoг лицa, у склaду сa зaкoнoм. Oвлaшћeнo службeнo лицe нeћe
            прибaвљaти личнe пoдaткe o чињeницaмa o кojимa сe вoди службeнa
            eвидeнциja кojи су нeoпхoдни зa oдлучивaњe, само aкo je стрaнкa
            изричитo изjaвилa дa ћe тe пoдaткe прибaвити сaмa. Прибaвљaњe и
            дoстaвљaњe пoдaтaкa eлeктрoнским путeм Прибaвљaњe и дoстaвљaњe
            пoдaтaкa из службeних eвидeнциja eлeктрoнским путeм врши сe из свих
            eвидeнциja кoje сe вoдe цeнтрaлизoвaнo у eлeктрoнскoм oблику путeм
            вeб-сeрвисa. Oргaни прeтхoднo утврђуjу скупoвe пoдaтaкa из службeних
            eвидeнциja кojи су oвлaшћeним службeним лицимa дoступни eлeктрoнским
            путeм. Aкo су рaзличити oргaни нaдлeжни зa вoђeњe eвидeнциja из чиje
            сaдржинe сe утврђуje скуп пoдaтaкa, сaдржину тoг скупa нaдлeжни
            oргaни утврђуjу спoрaзумнo. Oргaни кojи вoдe службeнe eвидeнциje
            успoстaвљajу тeхничкe услoвe зa прибaвљaњe и дoстaвљaњe пoдaтaкa
            eлeктрoнским путeм, a oргaн нaдлeжaн зa усклaђивaњe и унaпрeђивaњe
            рaзвoja и функциoнисaњa инфoрмaциoних систeмa и инфрaструктурe
            држaвних oргaнa, oргaнa aутoнoмнe пoкрajинe, oргaнa jeдиницa лoкaлнe
            сaмoупрaвe и jaвних служби, прeкo Инфoрмaциoнoг систeмa нa Пoртaлу
            eУпрaвa Рeпубликe Србиje73 oбeзбeђуje њихoву рaзмeну, путeм
            eлeктрoнскe услугe зa прибaвљaњe и дoстaвљaњe пoдaтaкa. Oвлaшћeнo
            лицe oргaнa кojeм су пoтрeбни пoдaци зa oдлучивaњe у упрaвнoм
            пoступку при свaкoм приступу пoдaцимa упућуje упит зa приступ кojи
            сaдржи пoдaткe o: 1. идeнтитeту oвлaшћeнoг лицa; 2. упрaвнoм
            пoступку кojи сe вoди и брojу прeдмeтa зa чиje рeшaвaњe je нeoпхoднo
            приступити пoдaцимa; 3. дaтуму и врeмeну приступa; 4. пoтрeбним
            пoдaцимa. Инфoрмaциoни систeм eЗУП Инфoрмaциoни систeм eЗУП бeлeжи
            ове пoдaткe, кao и пoдaткe o службeнoj eвидeнциjи и врсти пoдaткa,
            кojимa je приступилo oвлaшћeнo службeнo лицe, a зaбрaњeнo му je дa,
            супрoтнo зaкoну и oвoj урeдби, чувa и oбрaђуje пoдaткe кojи сe
            прибaвљajу и дoстaвљajу прeкo инфoрмaциoнoг систeмa eЗУП. Такође,
            oргaн кojи вoди службeну eвидeнциjу бeлeжи пoдaткe o свaкoм
            пojeдинaчнoм приступу у склaду сa зaкoнoм кojим сe урeђуje зaштитa
            пoдaтaкa o личнoсти. Oвлaшћeнo службeнo лицe oргaнa кojeм су
            пoтрeбни пoдaци зa oдлучивaњe у упрaвнoм пoступку прeузимa пoдaткe
            путeм eлeктрoнских услугa зa прибaвљaњe и дoстaвљaњe пoдaтaкa и oни
            пoстajу сaстaвни дeo списa прeдмeтa, тaкo штo сe прeузимajу у
            инфoрмaциoни систeм oргaнa. Међутим, aкo тeхничкe мoгућнoсти нe
            oмoгућaвajу прeузимaњe, oвлaшћeнo службeнo лицe штaмпa дoкумeнт сa
            пoдaцимa из службeнe eвидeнциje и o тoмe стaвљa бeлeшку у спису
            прeдмeтa. Чувaњe, зaштитa и сигурнoст пoдaтaкa у инфoрмaциoнoм
            систeму eЗУП Нaдлeжни oргaн oдгoвoрaн je зa чувaњe, зaштиту и
            сигурнoст пoдaтaкa у oквиру инфoрмaциoнoг систeмa eЗУП, штo нaрoчитo
            пoдрaзумeвa: 1. зaштиту oд нeoвлaшћeнoг приступa рeсурсимa кojи су
            прeдмeт зaштитe, њихoвo нeoвлaшћeнo кoришћeњe или мaнипулaциje бaзoм
            пoдaтaкa инфoрмaциoнoг систeмa oд стрaнe интeрних и eкстeрних
            кoрисникa; 2. зaштиту интeгритeтa пoдaтaкa, њихoву рaспoлoживoст и
            нeoвлaшћeни увид у пoвeрљивe пoдaткe; 3. зaштиту инфoрмaциoнoг
            систeмa eЗУП oд злoнaмeрних сoфтвeрa; 4. oсигурaњe прeнoсa пoдaтaкa
            крoз инфoрмaциoни систeм eЗУП интeрним и eкстeрним кoрисницимa; 5.
            чувaњe пoдaтaкa и упрaвљaњe сигурнoсним кoпиjaмa бaзe пoдaтaкa у
            oквиру инфoрмaциoнoг систeмa; 6. oсигурaњe кoнтинуитeтa aктивнoсти у
            случajу пoжaрa, пoплaвe, зeмљoтрeсa или другe нeпoгoдe кoja сe
            смaтрa рeзултaтoм вишe силe и кoja дoвoди дo нeуoбичajeнoг прeкидa у
            рaду инфoрмaциoнoг систeмa; 7. пoврaћaj сaчувaних пoдaтaкa у случajу
            губиткa, oштeћeњa или уништeњa рaчунaрскe oпрeмe инфoрмaциoнoг
            систeмa; 8. инстaлирaњe сoфтвeрскe нaдoгрaдњe рaди уклaњaњa
            сигурнoсних прoблeмa кojи сe устaнoвe у инфoрмaциoнoм систeму или нa
            пoвeзaнoм сoфтвeру; 9. прaћeњe сигурнoсних инцидeнaтa у
            инфoрмaциoнoм систeму рaди прeдузимaњa кoрeктивних мeрa; 10.
            упрaвљaњe сигурнoсним инцидeнтимa, eдукaциja и oбукa свих oвлaшћeних
            oсoбa рaди стицaњa пoтрeбних знaњa o чувaњу и сигурнoсти пoдaтaкa;
            11. физички приступ и зaштитa бaзe пoдaтaкa у oквиру инфoрмaциoнoг
            систeмa и рaчунaрскe oпрeмe; 12. oдржaвaњe рaчунaрскe oпрeмe
            инфoрмaциoнoг систeмa; 13. примeну и других мeрa зaштитe прeдвиђeнe
            Aктoм o бeзбeднoсти ИКT систeмa oд пoсeбнoг знaчaja, кao и прoписимa
            o инфoрмaциoнoj бeзбeднoсти. Oргaн кojи вoди службeну eвидeнциjу из
            кoje сe прибaвљajу и дoстaвљajу пoдaци прeкo инфoрмaциoнoг систeмa
            eЗУП oдгoвoрaн je зa чувaњe, зaштиту и сигурнoст пoдaтaкa из свoje
            службeнe eвидeнциje. Meрe зaштитe приступa инфoрмaциoнoм систeму
            eЗУП Meрe зaштитe приступa инфoрмaциoнoм систeму eЗУП jeсу: 1.
            aутeнтикaциja – кoja прeдстaвљa прoцeс утврђивaњa идeнтитeтa oсoбe
            кoja жeли дa приступи инфoрмaциoнoм систeму eЗУП; 2. aутoризaциja –
            кoja прeдстaвљa прaвo приступa и дoзвoљeних oпeрaциja зa
            aутeнтикoвaнo лицe; 3. зaштитa тajнoсти – штo пoдрaзумeвa шифрoвaњe
            пoдaтaкa у циљу спрeчaвaњa нeoвлaшћeнoг увидa; 4. нeпoрицaњe
            oдгoвoрнoсти – штo пoдрaзумeвa oбeзбeђeњe дoкaзa дa je нeкo извршиo
            oдрeђeну рaдњу, oднoснo трaнсaкциjу. Рeaлизaциja систeмa зaштитe
            инфoрмaциoнoг систeмa eЗУП пoдрaзумeвa oбaвeзну примeну
            квaлификoвaних eлeктрoнских сeртификaтa зa приступ инфoрмaциoнoм
            систeму eЗУП и aутeнтикaциjу трaнсaкциja, кao и зa aутeнтикaциjу
            приступa вeб-сeрвисимa. Поред тога, аутeнтикaциja приступa сeрвисимa
            oд стрaнe oргaнa кojи прeкo инфoрмaциoнoг систeмa eЗУП вршe рaзмeну
            пoдaтaкa пoдрaзумeвa и oбaвeзну примeну сeрвeрских сeртификaтa.
            Приступ инфoрмaциoнoм систeму eЗУП Нaдлeжни oргaн упрaвљa
            кoрисничким нaлoзимa, прaвимa приступa и кoрисничким лoзинкaмa зa
            кoрисникe инфoрмaциoнoг систeмa eЗУП, а дужaн je дa oбeзбeди приступ
            пoдaцимa у oквиру инфoрмaциoнoгсистeмa eЗУП сaмo oд стрaнe
            oвлaшћeних лицa, тако да свaки приступ инфoрмaциoнoм систeму мoрa
            бити aутoмaтски зaбeлeжeн jeдинствeним идeнтификaтoрoм лицa/oргaнa,
            сa тaчним врeмeнoм приступa. O сaзнaњимa у вeзи сa пoкушajимa
            нeoвлaшћeнoг приступa инфoрмaциoнoм систeму eЗУП aдминистрaтoри
            нaдлeжнoг oргaнa дужни су дa oбaвeстe oвлaшћeнo лицe. Физичкa
            зaштитa пoдaтaкa и чувaњe бeзбeднoсних кoпиja инфoрмaциoнoг систeмa
            eЗУП Рaди oбeзбeђeњa нeпрeкиднoг функциoнисaњa инфoрмaциoнoг систeмa
            eЗУП, нaдлeжни oргaн oбeзбeђуje физичку зaштиту пoдaтaкa, фoрмирaњeм
            сeкундaрнe бaзe пoдaтaкa и сeкундaрнoг рaчунaрскoг систeмa.
            Сeкундaрнa бaзa пoдaтaкa и сeкундaрни рaчунaрски систeм мoрajу бити
            удaљeни oд мeстa нa кoмe сe нaлaзи примaрни инфoрмaциoни систeм. Ове
            локације мoрajу бити нa aдeквaтaн нaчин зaштићeнe oд пoжaрa и
            пoплaвa, кao и да имaју 24-сaтни бeзбeднoсни систeм. Исто тако,
            приступ лoкaциjaмa нa кojимa сe нaлaзe бaзe пoдaтaкa инфoрмaциoнoг
            систeмa и где се чувajу бeзбeднoснe кoпиje могу имати сaмo oвлaшћeнa
            лицa. Oдржaвaњe, пoпрaвкa и пoвлaчeњe из упoтрeбe oпрeмe зa рaд
            инфoрмaциoнoг систeмa eЗУП Нaдлeжни oргaн oбeзбeђуje oдржaвaњe
            рaчунaрскe oпрeмe кoja сe кoристи зa инфoрмaциoни систeм, a у
            случajу пoпрaвки, прeтхoднo спрeмa бeзбeднoснe кoпиje пoдaтaкa, кaкo
            би сe спрeчиo губитaк пoдaтaкa. Oдржaвaњe и пoпрaвкa рaчунaрскe
            oпрeмe врши сe искључивo пoд нaдзoрoм oвлaшћeних лицa нaдлeжнoг
            oргaнa. У случajу пoвлaчeњa рaчунaрскe oпрeмe из инфoрмaциoнoг
            систeмa, сви пoдaци прeтхoднo мoрajу бити трajнo и сигурнo
            избрисaни, пoд нaдзoрoм oвлaшћeних лицa нaдлeжнoг oргaнa. Физички
            увид у пoдaткe o кojимa сe вoди службeнa eвидeнциja Oвлaшћeнo
            службeнo лицe кoмe je зa oдлучивaњe у упрaвнoм пoступку нeoпхoднo дa
            изврши увид у пoдaткe o кojимa сe вoди службeнa eвидeнциja кoja ниje
            jaвнo дoступнa дужнo je дa oргaну кojи je нaдлeжaн дa вoди службeну
            eвидeнциjу дoстaви нajaву o нeoпхoднoсти дa изврши увид у
            oдгoвaрajућe пoдaткe и о томе: 1. сaстaвљa и пoтписуje бeлeшку у
            спису прeдмeтa кoja сaдржи: a. имe oвлaшћeнoг службeнoг лицa, b.
            дaтум и врeмe увидa и c. прибaвљeнe пoдaткe; 2. дoстaвљa писaну
            инфoрмaциjу oргaну кojи je нaдлeжaн дa вoди службeну eвидeнциjу o
            извршeнoм физичкoм увиду у пoдaткe o кojимa сe вoди службeнa
            eвидeнциja, кoja сaдржи: a. имe oвлaшћeнoг службeнoг лицa кoje je
            извршилo увид, b. oргaн у кoмe je службeнo лицe зaпoслeнo, c. сврхa
            увидa, d. брoj прeдмeтa нa кojи сe увид oднoси, e. пoдaци кojи су
            прибaвљeни, f. дaтум и врeмe увидa. Упит oргaну кojи вoди службeну
            eвидeнциjу Упит зa пoдaткe и пoдaци из службeнe eвидeнциje мoгу сe
            дoстaвити eлeктрoнскoм пoштoм или у пaпирнoм oблику. Aкo сe упит и
            пoдaци дoстaвљajу eлeктрoнскoм пoштoм, дoкумeнт je пoтрeбнo
            пoтписaти квaлификoвaним eлeктрoнским пoтписoм или нa други нaчин
            нeсумњивo утврдити дa je упит oднoснo пoдaткe дoстaвилo oвлaшћeнo
            службeнo лицe. Упит зa пoдaткe, пoрeд нaзивa oргaнa и пoдaтaкa o
            oвлaшћeнoм службeнoм лицу, мoрa дa сaдржи инфoрмaциje: o упрaвнoj
            ствaри o кojoj сe oдлучуje, брojу прeдмeтa нa кojи сe упит oднoси и
            пoтрeбним пoдaцимa. Непосредно одлучивање Орган може непосредно да
            одлучи о управној ствари: 1. ако је чињенично стање утврђено на
            основу чињеница и доказа које је странка изнела у захтеву или на
            основу општепознатих чињеница или чињеница које су познате органу;
            2. ако чињенично стање може да се утврди на основу података из
            службених евиденција, а странка не мора да се изјасни ради заштите
            њених права и правних интереса; 3. ако се доноси усмено решење, а
            чињенице на којима се оно заснива су учињене вероватним и ако је то
            посебним законом одређено. У поступку непосредног одлучивања од
            странке се не узима изјава и не води испитни поступак. Привремене
            мере Привремене мере су новина у уређењу питања која се односе на
            ток управног поступка. Орган може привремену меру одредити у складу
            са законом (посебним законом у одређеној управној области који
            утврђује привремене мере), о чему доноси привремено решење које
            издаје без одлагања. Испитни поступак Испитни поступак води се ако у
            поступку непосредног одлучивања не могу да се утврде чињенице које
            су од значаја за поступање у управној ствари или ако странкама мора
            да се пружи прилика да се изјасне ради заштите њихових права и
            правних интереса. Странка има право да се у испитном поступку
            изјасни о чињеницама које су изнете и о понуђеним доказима, да
            учествује у извођењу доказа, поставља питања другим странкама,
            сведоцима и вештацима, износи чињенице које су од значаја за
            поступање у управној ствари, предлаже доказе, износи правне тврдње и
            побија тврдње које се не слажу с њеним. У овом поступку орган је
            дужан да упозори странку, сведока и вештака да могу да ускрате
            давање изјаве, односно сведочење или вештачење под условима
            прописаним овим законом, као и да је давање лажног исказа кривично
            дело. У испитном поступку странци мора да се пружи прилика да се
            изјасни о чињеницама које су од значаја за поступање у управној
            ствари. Претходно питање Претходно питање у управном поступку
            постоји ако орган наиђе на питање без чијег решења не може да одлучи
            о управној ствари, а које чини самосталну правну целину и за чије
            решавање је надлежан суд или други орган. У том случају, орган може
            сам да расправи претходно питање или да прекине поступак док суд или
            други орган не реше претходно питање. Одлука органа о претходном
            питању има правна дејства само у поступку у коме је орган расправио
            претходно питање. Орган је дужан да прекине поступак ако се
            претходно питање тиче постојања кривичног дела или брака, утврђивања
            родитељства и у другим случајевима одређеним законом или ако се пред
            судом или другим органом већ решава претходно питање, при чему
            наставља поступак када буде донето коначно решење надлежног органа
            или правноснажна одлука надлежног суда о претходном питању.
            Покретање поступка у коме се решава претходно питање може бити по
            службеној дужности или на захтев странке. Када се поступак у коме се
            решава претходно питање покреће по службеној дужности, орган који је
            прекинуо поступак тражи од суда или другог органа да покрене
            поступак, а када се овај поступак покреће на захтев странке, орган
            који је прекинуо поступак налаже једној од странака да у одређеном
            року тражи од надлежног органа покретање поступка по претходном
            питању и да му о томе поднесе доказ. Последице непоступања странке
            на овај начин сматра се њеним одустанком од захтева, након чега
            орган решењем обуставља поступак. Усмена расправа Усмена расправа
            подразумева низ процесних радњи које орган предузима у управној
            ствари са циљем разјашњења стања ствари и она може бити факултативна
            и обавезна. Усмена расправа је обавезна када у поступку учествују
            противне странке или када мора да се изврши увиђај или саслуша
            сведок или вештак. Факултативна је у случају када је овлашћеном
            службеном лицу остављено да с обзиром на околности конкретног
            случаја одлучи да ли је то корисно за разјашњење управне ствари.
            Када је усмена расправа заказана, орган предузима све да се она не
            одуговлачи и не одлаже и оконча на првом рочишту, а у том циљу дужан
            је да најмање осам дана пре рочишта позив достави странкама и другим
            лицима чије је присуство потребно на рочишту. Странци се доставља и
            поднесак који је дао повод за рочиште. Позив обавезно мора да садржи
            означење назива органа који је издао позив, лично име и адресу лица
            које се позива, место и време доласка позваног, предмет због кога се
            позива и у ком својству (као странка, сведок, вештак, итд.) и шта
            позвани треба да прибави, односно поднесе. Орган који има техничке
            могућности може заказати и видео-конференцијску усмену расправу, на
            коју се сходно примењују одредбе овог закона о усменој расправи. По
            правилу, усмена расправа је јавна, али овлашћено службено лице може,
            по службеној дужности или на предлог странке или другог учесника у
            поступку, да искључи јавност на целој усменој расправи или њеном
            делу у случају: 1. ако се расправља о чињеницама које представљају
            тајне податке сагласно закону или пословну тајну; 2. ако то
            захтевају интереси јавног реда или разлози морала; 3. ако се
            расправља о односима у породици; 4. ако постоји озбиљна и непосредна
            опасност да усмена расправа буде ометана. Искључење јавности
            објављује се на интернет страници и огласној табли органа, али само
            до тренутка када се објављује решење и не односи се на странке,
            њихове законске или привремене заступнике, пуномоћнике, овлашћене
            представнике и стручне помагаче. Истовремено, овлашћено службено
            лице може допустити да таквој усменој расправи присуствују поједина
            службена лица и научни и јавни радници, ако је присуство значајно за
            њихову службу или рад, али их упозорава да су дужни да као тајну
            чувају све што су сазнали на усменој расправи. У случају када орган
            није у могућности да на време достави позиве, а вероватно је да
            постоје лица која могу да имају својство странке у конкретној
            управној ствари, може јавно објавити усмену расправу у складу са
            правилима о јавном достављању. Изостанак странке са усмене расправе
            одлаже одржавање усмене расправе само у случају ако није утврђено да
            јој је позив уредно достављен. Ако је поступак покренут захтевом
            странке, па она не дође на усмену расправу иако је уредно позвана,
            орган решењем обуставља поступак ако из целокупног стања ствари може
            да се претпостави да је странка одустала од захтева. Ако то не може
            да се претпостави или ако поступак мора да се настави у јавном
            интересу, овлашћено службено лице, с обзиром на околности случаја,
            одржава усмену расправу без одсутне странке или је одлаже. У сваком
            случају, овлашћено службено лице може одржати усмену расправу без
            странке према којој је покренут поступак, а може и да одложи усмену
            расправу о њеном трошку, ако она не дође, без оправданог разлога, на
            усмену расправу на коју је уредно позвана. Усмена расправа одржава
            се у седишту органа или на месту увиђаја, а може да се одржи и изван
            седишта органа, ако се тако знатно смањују трошкови или то погодује
            темељнијем, бржем и лакшем расправљању. Доказивање Доказивање
            чињеница Доказивање представља укупност процесних радњи органа и
            странака које имају за циљ стицање уверења о постојању одређених
            чињеница од којих зависи доношење одлуке. Чињенице које су од
            значаја за поступање у управној ствари утврђују се доказима. Орган
            почиње доказивање када установи које су то чињенице од значаја за
            поступање у управној ствари и које су од њих спорне, при чему се не
            доказују општепознате (ноторне) чињенице и чињенице чије постојање
            закон претпоставља (законске претпоставке). О управној ствари може
            да се одлучи на основу чињеница које нису потпуно утврђене или које
            се доказима само посредно утврђују (чињенице које су учињене
            вероватним), ако је то законом одређено, али се на извођење доказа
            којима се чињенице чине вероватним не примењују одредбе овог закона
            о извођењу доказа. Извођење доказа пред замољеним органом Доказивање
            се по правилу врши пред органом који води управни поступак. Међутим,
            тај орган може да одлучи, по службеној дужностиили на предлог
            странке, да се доказни поступак изведе пред замољеним органом, ако
            је извођење доказа пред органом који води поступак неизводљиво или
            скопчано са несразмерним трошковима или великим губитком времена.
            Исправе Иако Закон о општем управном поступку не прави разлику међу
            доказним средствима према њиховом значају или објективности у
            поступку доказивања одређене чињенице, исправе ипак представљају
            једно од значајнијих доказних средстава. У литератури основна подела
            исправа је на јавне и приватне исправе, а она је направљена у односу
            на издавоца, форму и доказну снагу. Међутим, наш закон који уређује
            правила општег управног поступка утврђује само јавне исправе. Јавна
            исправа је исправа коју је у прописаном облику издао орган, у
            границама своје надлежности, којом се доказује оно што се у њој
            утврђује или потврђује. Исту доказну вредност имају и друге исправе
            које су прописима изједначене са јавном исправом. Микрофилмска или
            електронска копија јавне исправе и репродукција копије јавне исправе
            изједначени су у поступку доказивања са јавном исправом, ако их је
            издао орган у границама своје надлежности. Ограничење трајања,
            смањење или губитак доказне вредности јавне исправе. Кад промена
            правних чињеница (догађаји, правни послови и слично) може да утиче
            на оно што се у јавној исправи утврђује или потврђује, за потребе
            доказивања може се прибавити нова јавна исправа. Истовремено, ако је
            на јавној исправи нешто прецртано, остругано, избрисано или уметнуто
            или ако она има друге спољне недостатке, овлашћено службено лице
            цени, с обзиром на околности случаја, да ли је доказна вредност
            јавне исправе престала или је смањена и колико. Неправилност јавне
            исправе и копије јавне исправе могући су у управном поступку, јер
            закон дозвољава доказивање да су у јавној исправи или копији јавне
            исправе чињенице неистинито потврђене или да је јавна исправа,
            односно копија јавне исправе неисправно састављена. Подношење
            исправа. Исправе подносе странке или их прибавља орган који води
            поступак. Ако је подноси странка, исправа мора бити у оригиналу или
            микрофилмској или електронској копији или репродукцији копије, или у
            овереном или обичном препису. Међутим, ако није у оригиналу,
            овлашћено службено лице може захтевати да се покаже оригинал исправе
            и када утврди да је препис веран оригиналу и о томе ставља службену
            белешку на препису. Сматра се да је странка поднела исправу и кад
            обавести орган о томе у којој се службеној евиденцији налази
            одговарајући запис који је доступан органу. Дужност странке, трећег
            лица и органа да поднесу исправу. Овлашћено службено лице може
            странци која се позива на исправу наложити да је поднесе, ако
            странка њоме располаже или може да је прибави. У случају када се
            исправа налази код противне странке која неће добровољно да је
            поднесе, овлашћено службено лице јој може наложити да исправу
            поднесе на усменој расправи, а ако странка упркос налогу не поднесе
            исправу, орган цени, с обзиром на околности случаја,од каквог је то
            значаја за одлучивање о управној ствари. Такође, ако се исправа
            налази код трећег лица које неће добровољно да је покаже, овлашћено
            службено лице му може наложити да исправу покаже на усменој
            расправи, а пре тога трећем лицу се пружа прилика да се изјасни.
            Одбијање трећег лица да покаже исправу може бити само из разлога
            због којих сведок може да ускрати сведочење75 или других оправданих
            разлога. Против трећег лица које неоправдано одбије да покаже
            исправу поступа се као против сведока који неоправдано ускраћује
            сведочење.76 Странка која се позива на исправу која се налази код
            трећег лица дужна је да том лицу накнади трошкове који су настали у
            вези с показивањем исправе. Орган који води поступак прибавља по
            службеној дужности исправу која се налази код другог органа, чиме се
            странци не ускраћује право да и сама прибави такву исправу. Стране
            исправе које имају доказну вредност јавне исправе у држави у којој
            су издате имају, под условом узајамности, доказну вредност као
            домаће јавне исправе, ако су прописано оверене. Уз исправу
            састављену на страном језику прилаже се оверени превод, ако је
            потребно. Сведоци Сведок може да буде свако лице које је било
            способно да опази чињеницу о којој треба да сведочи и ко може своје
            опажање да саопшти, а ако се то лице позове као сведок, дужно је да
            се одазове позиву и да сведочи, осим ако законом није друкчије
            прописано. Лице које учествује у поступку као овлашћено службено
            лице не може бити сведок. Закон о општем управном поступку уређује и
            право да се ускрати сведочење тако што прецизира да не сме да се
            саслуша као сведок, и да је дужно да ускрати сведочење лице које би
            сведочењем повредило обавезу чувања државне тајне док га надлежни
            орган тога не ослободи. Сведок има право да ускрати сведочење о: 1.
            појединим питањима ако би одговором изложио тешкој срамоти, знатној
            имовинској штети или кривичном гоњењу себе,крвног сродника у правој
            линији, а у побочној линији до трећег степена закључно, супружника,
            ванбрачног партнера, тазбинског сродника до другог степена закључно,
            па и када је брачна заједница престала, старатеља или штићеника,
            усвојитеља или усвојеника; 2. појединим питањима ако би одговором
            повредио право или обавезу да чува тајну утврђену сагласно закону и
            прописима који уређују тајност података, односно пословну или
            професионалну тајну; 3. чињеницама које је сазнао као пуномоћник,
            верски исповедник, лекар или вршећи други позив, ако је обавезан да
            као тајну чува оно што је сазнао. Сведок може да ускрати сведочење и
            о другим чињеницама ако наведе важне разлоге и учини их барем
            вероватним, с тим да опасност од имовинске штете не даје сведоку
            право да ускрати сведочење о правним пословима којима је
            присуствовао као сведок, посредник или записничар, о радњама које су
            у вези са спорним односом, а које је предузео као правни претходник
            или заступник странке, као и у случају када посебни прописи
            обавезују сведока да поднесе пријаву или да изјаву о неким радњама.
            Саслушавање сведока се врши понаособ и без присуства осталих
            сведока. Овлашћено службено лице може поново да саслуша сведока, а
            може и да суочи сведоке чији се искази не слажу. Сведоци који због
            старости, болести или инвалидитета не могу да дођу на усмену
            расправу саслушавају се у стану или другом објекту у коме бораве.
            Саслушању малолетног сведока присуствује законски заступник. У
            поступку саслушања од сведока се узимају лично име, број личне
            карте, пребивалиште или боравиште и подаци о односу са странком,
            овлашћено службено лице га поучава и о томе у којим случајевима сме
            да ускрати сведочење. Питања која се постављају сведоку морају да
            буду прецизна и разумљива и нису дозвољена питања која садрже
            обману, којима се сведок наводи на одређени одговор или која
            произлазе из претпоставке да је сведок рекао нешто што стварно није
            рекао. Сведоку се увек поставља питање откуда му је познато оно што
            је изрекао. Питања сведоку могу постављати овлашћено службено лице,
            странке и њихови заступници, али тако да питања најпре поставља
            овлашћено службено лице, па странке или њихови заступници, преко
            овлашћеног службеног лица. Новчана казна сведоку може се изрећи из
            законом утврђених разлога, и то: 1. ако уредно позвани сведок не
            дође на усмену расправу, а не оправда изостанак, или ако се удаљи
            без одобрења овлашћеног службеног лица, у ком случају орган може
            наредити да се сведок принудно доведе и да сноси трошкове довођења,
            а можему изрећи и новчану казну до износа просечне месечне зараде по
            запосленом, са порезима и доприносима, која је остварена у Републици
            Србији у претходном месецу, према подацима органа надлежног за
            послове статистике; 2. ако сведок дође на усмену расправу па
            неоправдано ускрати сведочење, може да му се изрекне новчана казна
            до износа просечне месечне зараде по запосленом, са порезима и
            доприносима, која је остварена у Републици Србији у претходном
            месецу, према подацима органа надлежног за послове статистике, те
            ако и после тога неоправдано ускрати сведочење – до износа две
            просечне месечне зараде по запосленом, са порезима и доприносима,
            која је остварена у Републици Србији у претходном месецу, према
            подацима органа надлежног за послове статистике. Новчана казна се
            изриче решењем, а орган поништава решење о новчаној казни ако сведок
            накнадно оправда изостанак са усмене расправе, односно може да
            поништи решење о новчаној казни ако сведок накнадно пристане да
            сведочи. Поред наведеног, орган може одлучити да сведок накнади
            трошкове које је изазвао својим неоправданим изостанком или
            неоправданим ускраћивањем сведочења. Вештачење Вештачење се изводи
            када је за утврђивање или оцену неке чињенице потребно стручно знање
            којим овлашћено службено лице не располаже. Зависно од сложености
            вештачења, као и предмета и обима вештачења и рока за давање налаза
            и мишљења, овлашћено службено лице одређује једног или више вештака.
            Вештачење се може поверити лицу које има одговарајуће образовање и
            стручно знање, као и научној или стручној установи. Лице које не
            може бити сведок не може бити ни вештак, а странци се пружа прилика
            да се изјасни о подобности вештака. Дужност вештачења подразумева да
            је лице које је одређено за вештака дужно да дâ налаз и мишљење.
            Ускраћивање вештачења је могуће само из разлога из којих сведок може
            да ускрати сведочење, као и из других оправданих разлога. Странка
            може захтевати изузеће вештака и ако сумња у његову стручност.
            Правила вештачења. Овлашћено службено лице саопштава вештаку о којим
            чињеницама треба да дâ налаз и мишљење. Ако вештачење није могуће на
            усменој расправи, изводи се изван ње, а вештак саопштава налаз и
            мишљење на усменој расправи. Више вештака заједнички дају налаз и
            мишљење, а ако се не слажу, одвојено их излажу. Вештачење се
            понавља, са истим или другим вештацима, ако недостаци налаза и
            мишљења не могу да се отклоне поновним саслушавањем. Саслушање и
            новчано кажњавање вештака спроводи се сходно правилима прописаних
            Законом о општем управном поступку о саслушавању и кажњавању
            сведока. Тумачи Тумачи у управном поступку су лица која својим
            стручним знањем помажу остваривању комуникације са лицима чији је
            матерњи језик други од језика на коме се води поступак (у смислу
            одредаба Закона о општем управном поступку које уређују употребу
            језика и писма, на подручјима у којима је у службеној употреби и
            језик и писмо националне мањине, поступак се води и на језику и
            писму те нациналне мањине, у складу са законом)77, односно са лицима
            којима је потребна помоћ у споразумевању са другим лицима (нпр. лица
            са оштећењем слуха или вида). Тумаче одређује овлашћено слуужбено
            лице, а на њих се сходно примењују одредбе које се односе на
            вештаке.78 Увиђај Увиђај се изводи када је ради утврђивања неке
            чињенице потребно непосредно опажање овлашћеног службеног лица.
            Странка може да присуствује увиђају, као и друга лица које позива
            овлашћено службено лице. Увиђај се изводи на рочишту ако ствар може
            да се донесе без тешкоћа, иначе се изводи тамо где се ствар налази.
            Овлашћено службено лице може наложити да се снима цео увиђај или
            његов део, а снимак се прилаже уз записник. Држалац ствари,
            просторија или земљишта, који су предмет увиђаја или у којима или на
            којима се налази предмет увиђаја или преко којих се прелази да би се
            извео увиђај, мора дозволити увиђај, а може да забрани увиђај само
            из разлога из којих сведок може да ускрати сведочење. Држаоцу ствари
            надокнађује се штета коју увиђај проузрокује, о чему се доноси
            решење. Против држаоца који неоправдано забрани увиђај примењују се
            мере као према сведоку који неоправдано ускрати сведочење. Увиђај у
            стану је дозвољен само уз сагласност држаоца стана или на основу
            писмене одлуке надлежног суда. Овлашћено службено лице не сме
            дозволити да се увиђај злоупотреби и повреди тајну утврђену сагласно
            закону и прописима који уређују тајност података, односно пословну,
            професионалну, научну или уметничку тајну. Изјава странке Изјава
            странке сматра се погодним и једностраним доказним средством за
            утврђивање чињеница, али релативно непоузданим због
            заинтересованости странке за исход поступка. У односу на уређење да
            се усмена изјава странке може узети ако се одређена чињеница не може
            утврдити другим доказима, може се закључити да је ово доказно
            средство у нашем закону који уређује општи управни поступак
            предвиђено као супсидијерно. Обезбеђење доказа У случају оправдане
            бојазни да неки доказ касније неће моћи да се изведе или да ће
            његово касније извођење бити отежано, може да се изведе у току
            поступка или пре покретања поступка (обезбеђење доказа). Обезбеђење
            доказа могуће је и после коначности или правноснажности решења. Врши
            се по службеној дужности или на предлог странке или лица које има
            правни интерес, а изводи се пред органом који је одлучио о предлогу
            за обезбеђење доказа. Предлог за обезбеђење доказа, поред осталог,
            садржи чињенице које се доказују, доказе који треба да се изведу и
            разлоге због којих се тражи обезбеђење доказа, а доставља се
            противној странци да се о њему изјасни. О предлогу се одлучује без
            претходног изјашњења противне странке када постоји опасност од
            одлагања. Орган који води поступак одлучује решењем о предлогу за
            обезбеђење доказа. Кад се обезбеђивање доказа предлаже пре покретања
            поступка или после коначности или правноснажности решења, о предлогу
            одлучује орган на чијем се подручју налази ствар која треба да се
            разгледа или борави лице које треба да се саслуша. Решење и закључак
            У управном поступку непосредном применом прописа из одговарајуће
            управне области одлучује се о праву, обавези или правном интересу
            странке, односно о главној ствари, или о процесним, односно
            споредним питањима поступка. У том смислу имамо две врсте управних
            аката: решење и закључак. Појам решење Решењем се одлучује о
            правима, обавезама или правним интересима странке и његово доношење
            представља главну фазу управног поступка. Међутим, решење се доноси
            и у другим случајевима који сууређени Законом о општем управном
            поступку (нпр. орган решењем поставља странци привременог
            заступника, ускраћује заступање лицима која се баве надриписарством,
            одбацује неуредан поднесак, и тако даље). Решење доноси овлашћено
            службено лице, а ако оно није одређено, руководилац органа. Поред
            тога, решење може донети и колегијални орган. Заједничко решење Уз
            уобичајену ситуацију да решење доноси један орган, разликујемо и
            учествовање два или више органа у доношењу решења (тзв. сложено
            решење или заједничко решење). Заједничко решење орган може донети
            уз претходну сагласност другог органа или уз накнадну сагласност
            другог органа или уз мишљење другог органа. У првом случају, када се
            решење доноси пошто други орган дâ сагласност, у њему се наводи акт
            којим је она дата. У другом случају, када се решење доноси уз
            накнадну сагласност другог органа, орган сачињава решење и доставља
            га са списима другом органу, који посебним актом даје сагласност, а
            решење је донето када је други орган дао накнадну сагласност. У
            трећем случају, ако се решење доноси уз мишљење другог органа,
            решење не може да се донесе док се мишљење не прибави. Орган је
            дужан да претходну или накнадну сагласност или мишљење достави
            органу који доноси решење, у року од 30 дана од дана пријема
            захтева, а ако не поступи у том року, сматраће се да је дао
            сагласност, односно мишљење, осим ако посебним законом није друкчије
            предвиђено. Делимично, допунско и привремено решење Основни разлог
            доношења решења је да се у целости и трајно реши управна ствар, али
            када постоје одређене објективне околности, од овог правила постоје
            и изузеци. Ова одступања предвиђена су у виду: делимичног, допунског
            и привременог решења. Делимично решење орган може донети када се у
            поступку одлучује о више питања, а само нека су сазрела за
            одлучивање, па је целисходно да се о тим питањима реши посебним
            решењем. Допунско решење орган доноси, на захтев странке или по
            службеној дужности, када ранијим решењем није одлучено о свим
            питањима, те овим решењем решава о питањима о којима претходно није
            одлучено. Привремено решење орган доноси ако према околностима
            случаја треба да се пре окончања поступка привремено уреде спорна
            питања или односи који се заснивају на чињеницама које су познате у
            време доношења решења. Доношење привременог решења по предлогу
            странке орган може условити давањем обезбеђења за штету која би
            могла, услед извршења тог решења, настати за супротну странку, ако
            захтев предлагача не буде усвојен. Решењем којим се окончава
            поступак орган укида привремено решење, ако законом није друкчије
            предвиђено. Делимично, допунско и привремено решење, у погледу
            правних средстава и извршења, сматрају се као самостална решења.
            Решење колегијалног органа Колегијални орган доноси решење већином
            гласова укупног броја чланова, ако друкчије није прописано, а код
            подељеног броја гласова, одлучује глас председавајућег колегијалног
            органа. Облици и делови решења Решење се доноси у писаном облику
            (електронски или папирни документ), а изузетно у усменом облику.
            Решење у писаном облику садржи увод, диспозитив (изреку),
            образложење, упутство о правном средству, потпис овлашћеног
            службеног лица и печат органа или други вид потврде о аутентичности.
            Увод садржи назив и адресу органа који доноси решење и пропис о
            његовој надлежности, број и датум решења, лично име или назив
            странке и њених заступника и њихово пребивалиште или седиште и
            кратко назначење предмета поступка. Ако решење не доноси руководилац
            органа већ овлашћено службено лице, увод садржи и његово лично име и
            правни основ његовог овлашћења. Диспозитив садржи кратку и јасну
            одлуку. По потреби, може да се подели у више тачака. У посебне тачке
            уносе се рок, услов или налог (кад их решење, у складу са законом,
            садржи), назнака да жалба не одлаже извршење решења и одлука о
            трошковима поступка. Образложење мора да буде разумљиво и да садржи
            кратко излагање захтева странке, чињенично стање и доказе на основу
            којих је оно утврђено, разлоге који су били одлучујући код оцене
            сваког доказа, прописе и разлоге који, с обзиром на утврђено
            чињенично стање, упућују на одлуку из диспозитива и разлоге зашто
            није уважен неки захтев или предлог. Образложење садржи и разлоге
            због којих је орган одступио од решења која је раније доносио у
            истим или сличним управним стварима. Ако је одлучено по слободној
            оцени, образложење садржи и пропис који орган овлашћује на то,
            разлоге којима се руководио при одлучивању и у којим границама и с
            којим циљем је применио овлашћење да одлучује по слободној оцени.
            Ако жалба не одлаже извршење решења, образложење садржи и позивање
            на закон који то предвиђа. У упутству о правном средству странка се
            обавештава да ли против решења може да се изјави жалба или покрене
            управни спор. У случају када се може изјавити жалба, упутство садржи
            назив органа коме се жалба изјављује, назив органа коме се жалба
            предаје и у ком року, висину таксе која се плаћа и да жалба може да
            се изјави усмено на записник код органа против чијег решења се
            изјављује. Исто тако, ако против решења може да се покрене управни
            спор, упутство садржи назив и седиште суда коме се подноси тужба,
            рок у коме се подноси тужба и висину таксе која се плаћа. Странка
            којој је дато погрешно упутство о правном средству може да поступи
            по прописима или по упутству, због чега не сме да трпи штетне
            последице. Када решење не садржи никакво упутство или је оно било
            непотпуно, странка може да поступи по важећим прописима или да у
            року од осам дана од када је обавештена о решењу захтева допуну
            решења. Решење потписује овлашћено службено лице које га доноси,
            односно руководилац органа, а ако га доноси колегијални орган,
            решење потписује председавајући, ако друкчије није прописано.
            Изузетно, типско решење се не потписује, већ се уместо потписа
            ставља факсимил или одштампано лично име овлашћеног службеног лица.
            Решење у виду забелешке на спису. Решење може да садржи само
            диспозитив у виду забелешке на спису ако се у мање значајним
            једностраначким управним стварима усваја захтев странке, а не дира у
            јавни интерес или интерес трећих лица и ако друкчије није прописано.
            Усмено решење. Усмено решење доноси се кад се предузимају хитне мере
            у јавном интересу, да би се обезбедио јавни ред и мир и јавна
            безбедност или отклонила непосредна опасност по живот или здравље
            људи или имовину. Међутим, на захтев странке, ако је поднет у року
            од 60 дана од доношења усменог решења, орган мора да изради и
            достави странци писмено решење у року од осам дана од постављања
            захтева. Исправљање грешака у решењу У изради текста решења може
            доћи до одређених фактичких грешака које настају случајном омашком
            органа, односно овлашћеног службеног лица. Грешке у решењу могу
            бити, на пример, у бројевима, личном имену (имену и/или презимену),
            писању или рачуњању и оне једино утичу на уредност решења, не и на
            његово правно дејство. У том смислу, орган увек може да исправи
            своје решење или његове оверене преписе и уклони ове и друге
            очигледне нетачности. Решење о исправци почиње да производи правна
            дејства од када и решење које се исправља, али ако је исправка
            неповољна по странку, од када странка буде обавештена о исправци.
            Рок за издавање решења Издавање решења подразумева радње доношења и
            обавештавања странке о донетом решењу. Кад је поступак покренут по
            захтеву странке или по службеној дужности, а у интересу странке, и
            када се о управној ствари одлучује у поступку непосредног
            одлучивања, орган је дужан да изда решење најкасније у року од 30
            дана од покретања поступка. С друге стране, кад је поступак покренут
            по захтеву странке или по службеној дужности, а у интересу странке,
            и када се о управној ствари не одлучује у поступку непосредног
            одлучивања, орган је дужан да изда решење најкасније у року од 60
            дана од покретања поступка. Закључак Закључак је управни акт којим
            орган управља поступком и који се доноси кад овим законом није
            одређено да се доноси решење. Имајући у виду да се закључак доноси
            када се одлучује о процесним и другим споредним питањима, често се у
            теорији наводи да се ова врста управног акта сматра споредном
            одлуком у управном поступку. Закључак се разликује од решења у
            погледу форме јер се доноси у усменом облику, а у писаном само када
            странка то затражи или је то неопходно ради правилног вођења
            поступка. Такође, закључак се разликује од решења и у погледу
            могућности изјављивања жалбе. Наиме, против закључка није дозвољена
            жалба, нити се може покренути управни спор, већ се може побијати
            жалбом, односно тужбом против решења. У свим осталим питањима на
            закључак се сходно примењују одредбе Закона о општем управном
            поступку о решењу. Правна средства Управни поступак се води са циљем
            да се истинито и потпуно утврде све чињенице и околности које су од
            значаја за законито и правилно поступање у управној ствари и у
            складу са тим, да се донесе законито и правилно решење. Ипак, могуће
            је да, и поред највеће савесности свих учесника у поступку, у
            одређеним случајевима дође до разлога који могу бити основза
            побијање донетог решења (нпр. повреда неке од радњи у поступку,
            погрешно или непотпуно утврђено чињенично стање, погрешна примена
            материјалног права и друго). Како би се ове незаконитости и
            неправилности елиминисале из правног поретка и донело законито и
            правилно решење, правила општег управног поступка предвиђају правна
            средства као процесне радње којима се остварује овај циљ. У односу
            на одлучујуће критеријуме разликујемо више врста правних средстава,
            и то: 1. Према тренутку када се могу користити разликујемо a.
            редовна правна средства, b. ванредна правна средства. 2. Према
            чињеници ко решава о правном средству разликујемо a. деволутивна
            правна средства, b. ремонстративна правна средства. 3. Према томе да
            ли одлажу извршење решења разликујемо a. суспензивна правна
            средства, b. несуспензивна правна средства. 4. Према томе да ли се
            могу против одређеног управног акта одвојено користити или само у
            оквиру правног средства против неке друге одлуке: a. самостална
            правна средства, b. несамостална правна средства. Приговор Како је
            већ наглашено, приговор као средство заштите је новина у нашем
            досадашњем управнопроцесном законодавству и спада у редовна
            ремонстративна правна средства. Право на приговор настаје због
            неиспуњења обавеза из управног уговора, због управне радње и због
            начина пружања јавних услуга, ако не може да се изјави друго правно
            средство у управном поступку. У односу на то, одређен је и рок за
            изјављивање приговора, и то: 1. шест месеци од пропуштања органа да
            испуни обавезу из управног уговора; 2. 15 дана од предузимања
            управне радње или од пропуштања да се управна радња предузме; 3. 15
            дана од када се јавна услуга не пружа тако да обезбеди уредно и
            квалитетно, под једнаким условима, остваривање права и задовољавање
            потреба корисника. Приговор се изјављује руководиоцу органа на чије
            се поступање односи, који и одлучује о приговору, који утврђује
            чињенично стање и испитује законитост и правилност поступања органа.
            О приговору се одлучује решењем, које се издаје у року од 30 дана од
            пријема приговора. Руководилац органа може да одбаци приговор који
            није благовремен или дозвољен, који је изјавило неовлашћено лице и
            који није уређен у року који је одредио, затим да одбије приговор
            ако није основан или да усваји приговор ако је основан. Решењем
            којим се усваја приговор: 1. одређује се даљи начин испуњења обавеза
            органа из управног уговора и одлучује о захтеву за накнаду штете –
            ако је приговор изјављен поводом управног уговора; 2. обуставља се
            предузимање управне радње и одређује начин на који се отклањају њене
            последице или се налаже предузимање управне радње – ако је приговор
            изјављен због управне радње; 3. налаже се предузимање законом
            одређених мера ради отклањања недостатака у пружању јавне услуге –
            ако је приговор изјављен због начина пружања јавних услуга. Жалба
            Право на жалбу је једно од основних права човека и грађанина,
            загарантованo Уставом Републике Србије79 и налазимо је у свим
            поступцима, па и у управном поступку. Према важећем Закону о општем
            управном поступку странка има право на жалбу против решења
            првостепеног органа, ако жалба није законом искључена. У том смислу,
            потребно је нагласити да је жалба увек искључена (не може се
            поднети) против решења Владе. Законом којим се утврђују правила
            општег управног поступка не уређује се надлежност за одлучивање о
            жалби већ се то питање регулише законима у одређеним управним
            областима. Странка има право на жалбу и у случају ако решење није
            издато у законом одређеном року (тзв. ћутање администрације), као и
            у другим законом прописаним случајевима, али нема право на жалбу ако
            је посебним законом предвиђено да се неиздавање решења у законом
            одређеном року сматра усвајањем захтева странке. Против првостепеног
            решења жалбу може поднети свако лице на чија права, обавезе или
            правне интересе може да утиче исход управног поступка, у року у коме
            жалбу може поднети странка. Такође, други органи и организације могу
            поднети жалбу против решења ако су на то овлашћени законом. Орган је
            дужан да лице коме је одбијен захтев за признавање својства странке
            обавести о решењу које је донео. Ово обавештење, које се доставља
            том лицу сагласно правилима о достављању, мора да садржи број решења
            и назив органа који га је донео, које су странке учествовале у
            поступку, текст диспозитива решења и поуку о правном средству против
            решења. Рок за жалбу је 15 дана од дана обавештавања странке о
            решењу, ако законом није друкчије прописано, али ако орган не изда
            решење у законом прописаном року жалба може да се поднесе тек после
            истека рока за доношење решења, а најкасније у року од годину дана
            од истека тог рока. Одложно дејство жалбе. Решење не може да се
            изврши док не истекне рок за жалбу, ако законом није друкчије
            прописано. Поред тога, жалба одлаже извршење решења и док жалилац не
            буде обавештен о решењу којим је одлучено о жалби, ако законом није
            друкчије прописано. Исто тако када макар једна странка у поступку у
            коме учествују две или више странака са истим захтевима изјави
            жалбу, она одлаже извршење решења према свакој од њих. Одступања од
            одложног дејства жалбе. Усмено решење извршава се и пре истека рока
            за жалбу и после подношења жалбе, док се решење (у писаном облику)
            само изузетно извршава пре истека рока за жалбу, као и после
            подношења жалбе, ако би одлагање извршења странци нанело
            ненадокнадиву штету или теже угрозило јавни интерес. Одрицање од
            права на жалбу. Странка може да се одрекне права на жалбу од када је
            обавештена о решењу до истека рока за жалбу. При томе, ако је у
            поступку учествовало више странака и лице коме је одбијен захтев за
            признавање својства странке у првостепеном поступку, решење постаје
            коначно и правноснажно тек када се сва та лица у овом року одрекну
            права на жалбу. Одрицање од права на жалбу не може да се опозове.
            Одустанак од жалбе. Жалилац може да одустане од жалбе док не буде
            обавештен о решењу којим је одлучено о жалби. У том случају поступак
            по жалби обуставља се решењем које садржи и трошкове поступка по
            жалби. И одустанак од жалбе се не може опозвати. Разлози због којих
            решење може да се побија су вишеструки, а то може бити: 1. због тога
            што у њему није уопште или није правилно примењен закон, други
            пропис или општи акт; 2. због тога што га је донео ненадлежни орган;
            3. због погрешно или непотпуно утврђеног чињеничног стања; 4. због
            тога што је из утврђених чињеница изведен неправилан закључак о
            чињеничном стању; 5. због повреде правила поступка; 6. због тога што
            су прекорачене границе овлашћења при одлучивању по слободној оцени
            или због тога што решење није донето сагласно циљу због кога је то
            овлашћење дато; 7. због тога што није правилно примењено овлашћење
            за одлучивање по слободној оцени; 8. због тога што није донето
            сагласно гарантном акту. Садржина жалбе је прописана законом и у њој
            се мора навести решење које се побија и означити назив органа који
            га је донео, као и број и датум решења и потпис жалиоца. Жалба се не
            мора посебно образложити, већ је довољно да је жалилац у жалби
            изложи у ком је погледу незадовољан решењем. Исто тако, у жалби се
            могу износити нове чињенице и нови докази, али је жалилац дужан да
            образложи због чега их није изнео у првостепеном поступку. Сам
            поднесак не мора да се означи као жалба, али ће се сматрати жалбом
            ако из његове садржине произлази јасна намера странке да побија
            решење. Предавање жалбе првостепеном органу. Жалба се по правилу
            предаје првостепеном органу, у довољном броју примерака за орган и
            противну странку. Ако је жалба предата другостепеном органу, он је
            одмах прослеђује првостепеном органу. Жалба која је у року предата
            другостепеном органу сматра се благовременом. Предавање жалбе
            другостепеном органу. Жалба која је поднета зато што решење није
            издато у законом одређеном року предаје се другостепеном органу.
            Исто тако, кад првостепени орган не изда у законом одређеном року
            уверење или другу исправу о чињеницама о којима се води службена
            евиденција, кад првостепени орган у законом одређеном року не одлучи
            о захтеву за разгледање списа и у другим случајевима који су законом
            предвиђени, жалба се предаје другостепеном органу. Поступање
            првостепеног органа по жалби Одбацивање жалбе. Када добије жалбу,
            првостепени орган је прво дужан да утврди да ли је жалба дозвољена,
            благовремена и да ли је поднета од овлашћеног лица. У случају да
            жалба није благовремена, није дозвољена или да је поднело
            неовлашћено лице првостепени орган одбацује жалбу, а на исти начин
            ће поступити ако жалба није уредна, а подносилац је не уреди у
            остављеном року.80 Међутим, ако жалба не садржи разлоге због којих
            се решење побија, то не може бити разлог за њено одбацивање. Против
            решења којим је жалба одбачена може да се изјави жалба у року од
            осам дана од обавештавања странке о решењу. Ова жалба се предаје
            другостепеном органу који, ако сматра да је жалба основана,
            истовремено одлучује и о жалби која је била одбачена. Поништавање
            побијаног решења од стране првостепеног органа. Ако првостепени
            орган не одбаци жалбу, може се упустити у наводе саме жалбе, али уз
            једно ограничење: будући да жалба има деволутивно дејство, он нема
            могућност да одбије жалбу као неосновану. Он само може да поништи
            своје решење ако оно садржи неки од Закономо општем управном
            поступку утврђених разлога за поништавање коначног решења.81 И
            против решења којим је првостепени орган поништио побијано решење
            странка има право жалбе, која се предаје другостепеном органу, који
            одлучује о жалби. Достављање жалбе на одговор. Ако жалба не буде
            одбачена или побијано решење не буде поништено од стране
            првостепеног органа, најпре се доставља противној странци на
            одговор, која има рок не краћи од осам ни дужи од 15 дана да достави
            одговор. Удовољавање жалбеном захтеву. Првостепени орган може да
            замени ожалбено решење како би удовољио жалбеном захтеву и новим
            решењем побијано решење поништи, ако законом није друкчије
            прописано, а затим и да допуни поступак ако нађе да је то неопходно.
            Против новог решења може се поднети жалба, која се предаје
            другостепеном органу. Прослеђивање жалбе другостепеном органу. Ако
            првостепени орган не одбаци жалбу, не поништи побијано решење, нити
            удовољи жалбеном захтеву, прослеђује жалбу другостепеном органу у
            року од 15 дана од пријема жалбе, односно 30 дана од пријема жалбе
            ако је жалба послата на одговор противној странци. Уз жалбу се
            прилажу списи, одговор противне странке на жалбу и одговор
            првостепеног органа на жалбу. Првостепени орган је дужан да у
            одговору на жалбу оцени све наводе жалбе. Поступање другостепеног
            органа по жалби Одлучивање о жалби. Другостепени орган, пре него се
            упусти у наводе жалбе, најпре испитује формалне елементе у случају
            да је првостепени орган то пропустио да учини. С тим у вези,
            другостепени орган решењем одбацује жалбу која није благовремена,
            није дозвољена, коју је изјавило неовлашћено лице или која није
            уређена у року који је орган одредио. Ако жалбу не одбаци,
            другостепени орган може: 1. одбити жалбу; 2. поништити решење у
            целини или делимично и сам одлучити о управној ствари; 3. поништити
            решење и вратити предмет првостепеном органу на поновни поступак; 4.
            изменити решење. Другостепени орган одлучује о жалби на основу
            чињеничног стања које је утврдио првостепени орган или које је сам
            утврдио. Границе испитивања побијаног решења. Другостепени орган
            испитује побијано решење у границама жалбеног захтева, пошто
            претходноутврди да ли се жалбени захтев састоји од тражења да се
            побијано решење измени, да се поништи у целини или делимично или да
            се поништи у целини или делимично уз доношење новог решења којим се
            друкчије одлучује о управној ствари. У раду по жалби, другостепени
            орган испитује постојање разлога за побијање решења који су наведени
            у жалби, а по службеној дужности испитује постојање разлога за
            поништавање коначног решења и надлежност првостепеног органа. При
            томе, другостепени орган може да усвоји жалбени захтев и из разлога
            који нису наведени у жалби. Измена побијаног решења у корист и на
            штету жалиоца. Другостепени орган може да измени побијано решење у
            корист жалиоца и мимо жалбеног захтева, али само у оквиру захтева
            који је жалилац поставио у првостепеном поступку и ако тиме не вређа
            право трећих лица. Такође, дугостепени орган може да измени побијано
            решење на штету жалиоца, али само из прописаних разлога за
            поништавање коначног решења или укидање решења. Одбијање жалбе
            Другостепени орган одбија жалбу ако нађе: 1. да је првостепени орган
            правилно спровео поступак и да је побијано решење законито и
            правилно; 2. да је у првостепеном поступку било недостатака који
            нису утицали на законитост и правилност побијаног решења; 3. да је
            побијано решење засновано на закону, али из других разлога, а не
            оних који су наведени у образложењу решења. Ако одбије жалбу из
            неког од наведених разлога, другостепени орган може у образложењу
            свог решења да се позове на наводе из образложења првостепеног
            решења. Поништавање побијаног решења и одлучивање о жалбеном захтеву
            или управној ствари. До поништења првостепеног решења може доћи због
            било које битне повреде правила поступка, повреде прописа о
            надлежности, грешке у примени материјалног прописа или због грешке у
            целисходности.83 Пре свега, другостепени орган поништава побијано
            решење и прослеђује предмет надлежном органу ако нађе да је побијано
            решење донео стварно ненадлежан орган. Он сам или преко првостепеног
            или замољеног органа допуњава поступак ако нађе да је чињенично
            стање погрешно или непотпуно утврђено или понавља цео поступак или
            његов део ако нађе да је учињена повреда правила поступка која је
            утицала на законитост и правилност побијаног решења. У том случају
            другостепени орган поништава побијано решење и сам одлучује о
            управној ствари ако нађе да се на основу чињеница утврђених у
            допуњеном поступку мора решити друкчије него што је решено
            првостепеним решењем. Међитим, ако другостепени орган нађе да ће
            недостатке првостепеног поступка брже и економичније отклонити
            првостепени орган, он ће својим решењем поништити првостепено решење
            и вратити предмет првостепеном органу на поновни поступак. У том
            случају, другостепени орган је дужан да својим решењем укаже
            првостепеном органу у ком погледу треба допунити поступак, а
            првостепени орган је дужан у свему да поступи по другостепеном
            решењу и да, без одлагања, а најкасније у року од 30 дана од пријема
            предмета, донесе ново решење. Против новог решења странка има право
            на жалбу. По поништавању побијаног решења другостепени орган ће
            проследити предмет на поновни поступак првостепеном органу само ако
            је потребно да се у тој управној ствари донесе ново решење.
            Другостепени орган поништава првостепено решење и сам одлучује о
            управној ствари и ако нађе да је у побијаном решењу погрешно
            примењено материјално право или докази погрешно оцењени или да је из
            утврђених чињеница изведен неправилан закључак о чињеничном стању
            или да није правилно примењено овлашћење за одлучивање по слободној
            оцени. Измена побијаног решења. Измена првостепеног решења
            подразумева овлашћење другостепеног органа да након разматрања
            његове законитости и правилности управну ствар реши другачије него
            што је то учинио првостепени орган. У том смислу, ако другостепени
            орган нађе да је побијано решење законито и правилно, али да се циљ
            због кога је оно донето може постићи и другим средствима повољнијим
            по странку, измениће првостепено решење у том смислу. Жалба кад
            првостепени орган није издао решење у законом одређеном року. Ако
            првостепени орган није издао решење у законом одређеном року од 30,
            односно 60 дана, па странка, користећи се правом на жалбу као да је
            њен захтев одбијен, изјави жалбу, другостепени орган ће прво
            захтевати од првостепеног органа да саопшти зашто благовремено није
            издао решење. Ако другостепени орган нађе да првостепени орган није
            издао решење у законом одређеном року из оправданог разлога,
            продужиће рок за издавање решења за онолико колико је трајао
            оправдани разлог, а најдуже за 30 дана. Ако другостепени орган нађе
            да не постоји оправдани разлог због кога решење није издато у
            законом одређеном року, може сам да одлучи о управној ствари или да
            наложи првостепеном органу да изда решење у року не дужем од 15
            дана. У случају да првостепени орган поново не изда решење у року
            који је одредио другостепени орган, онда сам одлучује о управној
            ствари. Рок за одлучивање о жалби. Решење којим се одлучује о жалби
            издаје се без одлагања, а најкасније у року од 60 дана од када је
            предатауредна жалба, изузев ако законом није прописан краћи рок.
            Посебни случајеви укидања и мењања решења (ванредна правна средства)
            Законитост и правилност првостепеног решења побија се жалбом као
            редовним правним средством, али када је поступак по жалби завршен,
            или ако жалба није допуштена, односно ако је странка пропустила да
            поднесе жалбу, решење постаје коначно у управном поступку. Једина
            заштита против коначног решења јесте покретање управног спора пред
            надлежним судом, а након тога настаје правноснажност решења и,
            генерално гледано, он се не може поништавати, мењати и укидати.
            Међутим, и након свих тих провера могуће је да решење садржи
            одређену незаконитост. Aко су ове незаконитости мањег значаја, даје
            се предност правној сигурности у односу на отклањање те
            незаконитости, али када се ради о тежој повреди закона, омогућена је
            употреба ванредних правних средстава, односно посебних случајева
            укидања и мењања решења. Посебни случајеви укидања и мењања решења
            су: 1. мењање и поништавање решења у вези са управним спором; 2.
            понављање поступка; 3. поништавање коначног решења; 4. укидање
            решења; 5. поништавање, укидање и мењање правноснажног решења на
            препоруку Заштитника грађана. Посебни случајеви укидања и мењања
            разликују се у односу на разлоге за њихову употребу, а правила која
            су заједничка за сва ова ванредна правна средства односе се на: 1.
            Рок за издавање решења. Решење донесено у поновљеном поступку, о
            поништавању коначног решења и укидању решења издаје се најкасније у
            року од 60 дана од покретања поступка. 2. Правна средства. Против
            решења донесених у посебним случајевима уклањања и мењања решења,
            изузев у случају мењања и поништавања решења у вези са управним
            спором, може се поднети жалба. Жалба није дозвољена само изузетно, и
            то против решења којим се дозвољава понављање поступка. 3. Дужност
            обавештавања. Орган који сазна за решење које садржи разлог за
            понављање поступка или за поништавање и укидање решења дужан је да о
            томе одмах обавести орган који је надлежан да по службеној дужности
            покрене одговарајући поступак, као и јавног тужиоца. Мењање и
            поништавање решења у вези са управним спором Орган против чијег
            решења је благовремено покренут управни спор може до окончања
            управног спора, ако уважава све захтеветужбе, поништити или изменити
            своје решење из разлога због којих би суд могао да поништи то
            решење, ако се тиме не вређа право странке у управном поступку или
            трећег лица. Понављање поступка Разлози за понављање поступка.
            Поступак који је окончан решењем против којег не може да се изјави
            жалба (коначно решење) понавља се: 1. ако се сазна за нове чињенице
            или стекне могућност да се изведу нови докази који би, сами или у
            вези са раније изнетим чињеницама или изведеним доказима, могли да
            доведу до друкчијег решења; 2. ако се решење повољно по странку
            заснива на неистинитим тврдњама странке којима је овлашћено службено
            лице доведено у заблуду; 3. ако је решење донело неовлашћено лице
            или је поступак водило или у њему одлучивало неовлашћено лице или
            лице које је морало бити изузето; 4. ако колегијални орган није
            одлучивао у прописаном саставу или ако за решење није гласала
            прописана већина чланова колегијалног органа; 5. ако лицу које је
            могло да има својство странке није пружена прилика да учествује у
            поступку; 6. ако странка није била заступана сагласно закону; 7. ако
            странци или другом учеснику у поступку није омогућено да прати ток
            поступка сагласно одредбама које уређују преводиоце и тумаче; 8. ако
            је решење донето на основу лажне исправе или лажног исказа сведока
            или вештака или као последица другог кривичног дела; 9. ако се
            решење заснива на пресуди суда или одлуци другог органа која је
            касније правноснажно преиначена, укинута или поништена; 10. ако је
            надлежни орган накнадно и у битним тачкама друкчије правноснажно
            одлучио о претходном питању на коме је решење засновано; 11. ако је
            Уставни суд у истој управној ствари, у поступку по уставној жалби,
            утврдио повреду или ускраћивање људског или мањинског права и
            слободе зајемчене Уставом, а истовремено није поништио оспорено
            решење; 12. ако је Европски суд за људска права у истој управној
            ствари накнадно утврдио да су права или слободе подносиоца
            представке повређена или ускраћена. Разлози који могу бити разлог за
            понављање поступка на захтев странке само ако није без своје кривице
            могла да их изнесе у ранијем поступку се односе на: 1. сазнање нових
            чињеница или могућност да се изведу нови докази који би, сами или у
            вези са раније изнетим чињеницама или изведеним доказима, могли да
            доведу до друкчијег решења; 2. решење повољно по странку заснивано
            на неистинитим тврдњама странке којима је овлашћено службено лице
            доведено узаблуду; 3. решење донето од неовлашћеног лица, или у коме
            је поступак водило или у њему одлучивало неовлашћено лице или лице
            које је морало бити изузето; 4. онемогућавање странци или другом
            учеснику у поступку да прати ток поступка супротно одредбама о
            превођењу и тумачима. Разлози који не могу бити разлози за понављање
            поступка ако их је странка без успеха изнела у ранијем поступку
            односе се на: 1. решење донето од неовлашћеног лица, или у коме је
            поступак водило или у њему одлучивало неовлашћено лице или лице које
            је морало бити изузето; 2. колегијални орган који није одлучивао у
            прописаном саставу или за чије решење није гласала прописана већина
            чланова; 3. онемогућавање лицу које је могло да има својство странке
            да учествује у поступку; 4. заступање странке супротно закону; 5.
            онемогућавање странци или другом учеснику у поступку да прати ток
            поступка супротно одредбама о превођењу и тумачима. Иницијатива за
            понављање поступка. Понављање поступка може да захтева странка, а
            орган који је донео коначно решење може да понови поступак по
            службеној дужности. Рокови за понављање поступка. Странка може да
            захтева понављање поступка у року од 90 дана од сазнања за разлог за
            понављање, односно у року од шест месеци од објављивања одлуке
            Уставног суда или Европског суда за људска права у „Службеном
            гласнику Републике Србије“. Ови рокови важе и ако се поступак
            понавља по службеној дужности. Када истекне пет година од када је
            странка обавештена о коначном решењу, више не може да се захтева
            понављање поступка, нити орган може да понови поступак по службеној
            дужности. Захтев за понављање поступка. Захтев за понављање поступка
            увек се предаје првостепеном органу, а странка у њему мора да учини
            вероватним разлоге због којих захтева понављање поступка. Након
            тога, првостепени орган доставља захтев са списима другостепеном
            органу, ако је тај орган надлежан да одлучује о захтеву. Одлагање
            извршења решења. Захтев за понављање поступка не одлаже извршење
            коначног решења. Изузетно, ако би извршењестранци нанело штету која
            би тешко могла да се надокнади, а одлагање извршења није противно
            јавном интересу, нити би нанело већу или ненадокнадиву штету
            противној странци или трећем лицу, орган који одлучује о захтеву за
            понављање поступка може решењем одложити извршење коначног решења.
            Решавање о понављању поступка. Надлежан орган за одлучивање о
            захтеву за понављање поступка је онај који је донео коначно решење,
            а тај орган је надлежан и за понављање поступка по службеној
            дужности. Надлежни орган решењем одбацује захтев који није
            благовремен, није дозвољен или који је изјављен од неовлашћеног лица
            или у коме разлог за понављање поступка није учињен вероватним. Ако
            не одбаци захтев, даље испитује да ли је разлог за понављање
            поступка могао да доведе до друкчијег решења и, ако нађе да није,
            решењем одбија захтев. Ако надлежни орган не одбаци, нити одбије
            захтев за понављање поступка, решењем дозвољава понављање поступка и
            одређује обим понављања. Решење којим се дозвољава понављање
            поступка одлаже извршење коначног решења. Поновљени поступак. Радње
            у поновљеном поступку предузима орган који је дозволио понављање
            поступка, а само изузетно, другостепени орган може наложити
            првостепеном органу да уместо њега предузме радње у поновљеном
            поступку ако првостепени орган може да их брже и економичније
            предузме. При томе, другостепени орган одређује рок у коме је
            првостепени орган дужан да предузме радње и достави му списе. По
            понављању поступка, надлежни орган може оставити на снази коначно
            решење или донети ново решење којим се, с обзиром на околности
            случаја, коначно решење поништава или укида. Поништавање коначног
            решења Другостепени орган или надзорни орган решењем ће на захтев
            странке или по службеној дужности у целини или делимично поништити
            коначно решење: 1. ако је донето у ствари из судске надлежности или
            у ствари о којој се не одлучује у управном поступку; 2. ако би се
            његовим извршењем могло проузроковати неко кривично дело; 3. ако
            његово извршење уопште није могуће; 4. ако је донето без захтева
            странке,84 а странка накнадно није изричито или прећутно пристала на
            решење; 5. У вези са чланом 90. став (5) Закона о општем управном
            поступку, сагласно коме поступак не може да се покрене по службеној
            дужности у управним стварима у којима по закону или природи ствари
            поступак може да се покрене само захтевом странке. 6. ако је донето
            као последица принуде, изнуде, уцене, притиска или других
            недозвољених радњи; 7. ако садржи неправилност која је по изричитој
            законској одредби предвиђена као разлог ништавости; 8. ако је решење
            донео стварно ненадлежни орган, изузев Владе, а није реч о ствари из
            судске надлежности или о ствари о којој се не одлучује у управном
            поступку; 9. ако је у истој управној ствари раније донето
            правноснажно решење којим је управна ствар друкчије решена; 10. ако
            приликом доношења решења није правилно спроведен поступак за давање
            претходне или накнадне сагласности или мишљења другог органа;85 11.
            ако је решење донео месно ненадлежни орган; 12. ако решење уопште не
            садржи или садржи погрешно упутство о правном средству. Решање се
            увек поништава ако је донето у ствари из судске надлежности или у
            ствари о којој се не одлучује у управном поступку; ако би се његовим
            извршењем могло проузроковати неко кривично дело; ако његово
            извршење уопште није могуће; ако је донето без захтева странке у
            управним стварима у којима по закону или природи ствари поступак
            може да се покрене само захтевом странке, а странка накнадно није
            изричито или прећутно пристала на решење; ако је донето као
            последица принуде, изнуде, уцене, притиска или других недозвољених
            радњи и ако садржи неправилност која је по изричитој законској
            одредби предвиђена као разлог ништавости. Решење ће се поништити у
            року од пет година од коначности решења ако је решење донео стварно
            ненадлежни орган, изузев Владе, а није реч о решењу донетом у ствари
            из судске надлежности или у ствари о којој се не одлучује у управном
            поступку; ако је у истој управној ствари раније донето правноснажно
            решење којим је управна ствар друкчије решена и ако приликом
            доношења решења није правилно спроведен поступак за давање претходне
            или накнадне сагласности или мишљења другог органа. Решење ће се
            поништити у року од годину дана од коначности решења ако је решење
            донео месно ненадлежни орган и ако решење уопште не садржи или
            садржи погрешно упутство о правном средству. Другостепени орган или
            надзорни орган решењем, по службеној дужности, у целини или
            делимично ће поништити коначно решење ако у њему није уопште или
            није правилно примењен материјални закон, други пропис или општи
            акт. Решење се поништава у року од годину дана од коначности решења.
            Ако не постоји другостепени орган и надзорни орган, решење поништава
            орган који је донео коначнопрвостепено решење. Укидање решења
            Другостепени орган или надзорни орган решењем може на захтев странке
            или по службеној дужности у целини или делимично укинути решење: 1.
            ако је оно постало извршно, а укидање је потребно ради отклањања
            тешке и непосредне опасности по живот и здравље људи, јавну
            безбедност, јавни мир и јавни поредак или ради отклањања поремећаја
            у привреди, ако сврха укидања не може успешно да се отклони другим
            средствима којима се мање дира у стечена права; 2. ако је оно
            постало правноснажно, а то тражи странка на чији је захтев донето, а
            укидање није противно јавном интересу, нити интересу трећих лица; 3.
            кад је то посебним законом одређено. Ако не постоји другостепени
            орган или надзорни орган, орган који је донео првостепено решење
            укинуће, на захтев странке или по службеној дужности, решење у
            целини или делимично. Поништавање, укидање и мењање правноснажног
            решења на препоруку заштитника грађана На препоруку Заштитника
            грађана орган може, ради усклађивања са законом, новим решењем да
            поништи, укине или измени своје правноснажно решење, ако странка о
            чијим је правима или обавезама одлучено, као и противна странка, на
            то пристану и ако се тиме не вређа интерес трећег лица. Ако орган не
            сматра да треба да поступи по препоруци Заштитника грађана, њега
            одмах о томе обавештава. Поништавање, укидање или мењање решења на
            препорукуЗаштитника грађана није ограничено роком. Правне последице
            поништавања и укидања решења Поништавањем решења уклањају се све
            правне последице које је решење произвело и оно се онемогућава да
            даље производи правне последице. Укидањем решења не уклањају се
            правне последице које је решење до тада произвело, већ се решење
            онемогућава да даље производи правне последице. Странка која трпи
            стварну штету услед укидања извршног решења ради отклањања тешке или
            непосредне опасности по живот и здравље људи, јавну безбедност,
            јавни мир и јавни поредак или ради отклањања поремећаја у привреди
            има право на накнаду претрпљене штете, осим накнаде за изгубљену
            добит. Извршење Извршење је последња фаза управног поступка у којој
            долази до реализације одлуке једног органа, принудним радњама органа
            управе. У том смислу, претпоставка за извршење је постојање одлуке
            којом је странци наметнута нека обавеза, коју она није сама
            добровољно извршила. Извршност решења Решење које је донето у
            управном поступку извршава се кад постане извршно. Такво решење
            представља извршни наслов, без кога се не може спроводити принудно
            извршење. У односу на првостепеност и другостепеност у управном
            поступку, извршно може бити првостепено и другостепено решење.
            Решење првостепеног органа постаје извршно: 1. истеком рока за
            жалбу, ако жалба није изјављена; 2. обавештавањем странке, ако жалба
            није дозвољена; 3. обавештавањем странке, ако жалба не одлаже
            извршење решења; 4. кад се све странке одрекну права на жалбу; 5.
            обавештавањем странке о решењу, којим се жалба одбацује или одбија.
            Решење другостепеног органа постаје извршно кад странка буде
            обавештена о њему. Ако је у извршном решењу одређено да странка може
            предузети радњу која се извршава у одређеном року, решење се
            извршава када рок истекне, док у случају када у извршном решењу није
            одређен рок, решење се извршава када истекне 15 дана од када је
            постало извршно. Извршење може да се спроведе и на основу поравнања,
            али само против лица које је закључило поравнање. Врсте извршења
            Решење се извршава ради остваривања новчаних или неновчаних обавеза.
            Неновчане обавезе извршавају се управним путем (управно извршење), а
            новчане обавезе судским путем (судско извршење), ако законом није
            друкчије одређено. Управно извршење Извршилац и тражилац извршења. У
            поступку извршења учествују извршеник, лице које је обавезано да
            испуни неку обавезу и тражилац извршења, лице на чији предлог се
            спроводи извршење. Извршење се може спровести и по службеној
            дужности ако то налаже јавни интерес. Надлежан орган у поступку
            извршења. Надлежан орган за спровођење извршења је, по правилу,
            орган који је донео првостепено решење. Ако је прописано да он не
            спроводи извршење, а ниједан други орган није на то овлашћен,
            извршење спроводи првостепени орган на чијем подручју се налази
            пребивалиште, боравиште или седиште извршеника, а у чијем су
            делокругу послови опште управе. Министарство надлежно за унутрашње
            послове, сагласно одредбама закона којим се уређује област
            унутрашњих послова, или други орган који је овлашћен да пружи помоћ
            у извршењу, дужни су да органу, на његов захтев, пруже помоћ у
            спровођењу извршења. Извршење може да се спроводи на више начина, а
            при избору начина извршења орган мора да се придржава начела
            сразмерности. Извршење се спроводи радним даном од 7.00 до 20.00
            сати, осим у случају ако постоји опасност од одлагања и ако је орган
            који спроводи извршење издао писани налог, када се извршење може
            спровести и у дан када се не ради, као и после 20 сати. Потврда
            извршности. Потврду извршности на решење, на предлог тражиоца
            извршења или по службеној дужности ставља на решење које се извршава
            првостепени орган, а ако није надлежан за спровођење извршења,
            решење одмах прослеђује органу који је надлежан за спровођење
            извршења. Орган који је надлежан за спровођење извршења издаје
            решење о извршењу по службеној дужности или на предлог тражиоца
            извршења, у року од осам дана од подношења предлога. Ово решење
            садржи утврђење о томе када је решење постало извршно, време, место
            и начин извршења и налог тражиоцу извршења да унапред положи
            одређену суму новца за покривање трошкова извршења. Решењем о
            извршењу може да се одреди и додатни рок за извршење обавезе или да
            се обавеза изврши одмах. О решењу о извршењу обавештава се извршеник
            и тражилац извршења ако је донето на његов предлог. Трошкове
            извршења сноси извршеник, о чему се по завршетку извршења доноси
            допунско решење. Извршење преко другог лица. Извршење преко другог
            лица је могуће ако се извршеникова обавеза састоји од радње коју
            може предузети и друго лице, а извршеник радњу не предузме у целини
            или је предузме делимично. Ово извршење се предузима о трошку
            извршеника, па у том случају орган који спроводи извршење решењем
            може наложити извршенику да положи износ који је потребан за
            подмирење трошкова извршења, а да се обрачун накнадно сачини.
            Извршење посредном и непосредном принудом. Извршење посредном
            принудом настаје када орган који спроводи извршење принуди
            извршеника да испуни обавезе изрицањем новчане казне. Ово извршење
            настаје у случају ако извршење преко другог лица није могуће или
            није погодно да се постигне сврха извршења. Новчана казна изриче се
            решењем. Физичком лицу се новчана казна изриче у распону од половине
            просечне месечне зараде по запосленом, са порезима и доприносима,
            која је остварена у Републици Србији у претходном месецу, до две
            просечне годишње зараде по запосленом, са порезима и доприносима,
            која је остварена у Републици Србији у претходној години, према
            подацима органа надлежног за послове статистике, а правном лицу у
            распону од половине његових месечних прихода, до десет процената
            његових годишњих прихода које је остварио у Републици Србији у
            претходној години. Новчана казна може поново да се изрекне све док
            извршеник не испуни обавезе из решења. Новчане казне које су
            изречене у управном извршењу извршавају органи надлежни за
            извршавање новчаних казни изречених за прекршаје. Новчана казна
            уплаћује се у корист буџета из којег се финансира орган који је
            изрекао новчану казну. Извршење непосредном принудом подразумева
            извршење које се спроводи непосредном принудом ако сврха извршења
            обавезе не може да се постигне извршењем преко другог лица или
            изрицањем новчане казне. Непосредна принуда се примењује и ако
            извршење друкчије не може да се спроведе у потребном року, а природа
            обавезе то дозвољава и пропис не забрањује. Усмено решење може да се
            изврши одмах, без доношења решења о извршењу. Жалба у извршном
            поступку. Против решења о извршењу у поступку управног извршења
            дозвољена је жалба, која нема суспензивни карактер, односно не
            одлаже извршење решења. Жалба је дозвољена и ако решење о извршењу
            није донето у року од осам дана од подношења предлога за његово
            доношење. Међутим, жалба против овог решења може да се изјави само
            на време, место и начин извршења. Жалба против решења о извршењу
            предаје се другостепеном органу у року од осам дана од обавештавања
            о решењу о извршењу. Одлагање и обустављање извршења. Извршење може,
            на предлог извршеника или тражиоца извршења, да се одложи ако је
            против решења које се извршава или решења о извршењу изјављена жалба
            или друго правно средство, а извршење би изазвало ненадокнадиву
            штету, под условом да одлагање извршења није законом забрањено, нити
            противно јавном интересу. Извршење се одлаже док се не одлучи о
            жалби или другом правном средству. У том случају, о предлогу за
            одлагање извршења решењем хитно одлучује орган који је донео решење
            које се извршава. Обустављање извршења настаје извршењем обавезе у
            целини, ако извршење уопште није било дозвољено, ако је управљено
            према лицу које није извршеник, ако тражилац извршења одустане од
            предлога за извршење или ако је решење које се извршава поништено
            или укинуто. Извршење се обуставља решењем органа који спроводи
            извршење, по службеној дужности или на предлог странке. Решењем
            којим се обуставља извршење поништавају се предузете радње, изузев
            ако је решење које се извршава укинуто или измењено. Противизвршење.
            Кад је извршење спроведено, а решење које је извршено касније буде
            поништено или укинуто, лице може да захтева да се њему врати што му
            је извршењем одузето, односно да захтева накнаду штете, или да се
            ствар доведе у стање које произлази из новог решења. О захтеву
            решењем одлучује орган који је донео решење о извршењу. Извршење
            ради обезбеђења. Ради обезбеђења извршења, на предлог странке или по
            службеној дужности, поједине радње извршења могу да се предузму и
            пре него што решење постане извршно, ако би његово касније извршење
            могло бити спречено или знатно отежано. У том случају обавеза може
            принудно да се изврши само на предлог странке, која мора да учини
            вероватном опасност од спречавања или знатног отежавања каснијег
            извршења, при чему орган може да предузимање радњи извршења услови
            полагањем новчаног износа подобног да покрије штету која би могла
            настати противној странци ако захтев странке не буде усвојен
            правноснажним решењем о управној ствари. Извршење ради обезбеђења
            може да се допусти и кад је обавеза противне странке утврђена или
            барем учињена вероватном, ако постоји опасност да ће противна
            странка располагањем имовином, договором с трећим лицима или на
            други начин спречити или знатно отежати извршење обавезе. О извршењу
            ради обезбеђења доноси се привремено решење о обезбеђењу. Кад
            правноснажним решењем о управној ствари није утврђена обавеза ради
            чијег обезбеђења је донето привремено решење о обезбеђењу или кад је
            предлог странке за доношење привременог решења о обезбеђењу био
            неоснован из других разлога, странка је дужна да противној странци
            накнади штету насталу извршењем привременог решења о обезбеђењу.
            Одговорност овлашћеног службеног лица Овлашћено службено лице у
            органу које води поступак одговорно је ако његовом кривицом дође до
            неизвршавања одређених процесних радњи. Министарство надлежно за
            послове државне управе у вршењу надзора над применом овог закона и
            други органи управе у обавези су да захтевају покретање
            дисциплинског поступка против овлашћеног службеног лица, односно
            одговорног лица које по службеној дужности не изврши увид у чињенице
            о којима се води службена евиденција, које на захтев органа који
            води поступак бесплатно не уступиподатке о којима води службену
            евиденцију у року утврђеном законом, не изда решење у року утврђеном
            законом или не достави списе другостепеном органу или суду надлежном
            за управне спорове у роковима утврђеним законом. Вођење евиденција о
            решавању у управним стварима О решавању у управним стварима орган је
            дужан да води службену евиденцију. Службена евиденција садржи
            податке о броју поднетих захтева, броју поступака покренутих по
            службеној дужности, начину и роковима решавања управних ствари у
            првостепеном и другостепеном поступку, броју решења која су
            поништена или укинута и броју одбачених захтева странака и
            обустављених поступака. Ови подаци воде се и исказују по управним
            областима. Електронско управно поступање Државни органи и
            оргaнизaциjе, oргaни и oргaнизaциjе пoкрajинскe aутoнoмиje, oргaни и
            oргaнизaциjе jeдиницa лoкaлнe сaмoупрaвe, устaнoве, jaвна прeдузeћa,
            пoсeбни oргaни прeкo кojих сe oствaруje рeгулaтoрнa функциja и
            прaвна и физичка лицa кojимa су пoвeрeнa jaвнa oвлaшћeњa дужни су дa
            eлeктрoнски упрaвнo пoступaју и eлeктрoнски кoмуницирaју у склaду сa
            Зaкoнoм о електронској управи. Овај закон примењује се нa
            eлeктрoнску кoмуникaциjу измeђу oргaнa, кao и нa кoмуникaциjу тих
            oргaнa сa стрaнкaмa у oбaвљaњу пoслoвa из дeлoкругa и нaдлeжнoсти
            држaвних oргaнa кojи сe нe oднoсe нa упрaвнo пoступaњe у свим
            случајевима који нису уређени посебним законом. Међутим, eлeктрoнскo
            упрaвнo пoступaњe oргaнa у склaду сa oвим зaкoнoм нe oбухвaтa и
            пoступaњe сa aктимa кojи су, сaглaснo зaкoну кojим сe урeђуje
            тajнoст пoдaтaкa, oдрeђeни кao тajнa и oзнaчeни oдрeђeним стeпeнoм
            тajнoсти. Успостављање електронског управног поступања органа При
            eлeктрoнскoм упрaвнoм пoступaњу oргaн je дужaн дa: 1. oбaвeсти
            нaдлeжни oргaн o пoчeтку и прeстaнку примeнe eлeктрoнскoг упрaвнoг
            пoступaњa; 2. нaдлeжнoм oргaну дoстaви списaк oдгoвoрних лицa
            oвлaшћeних зa eлeктрoнскo упрaвнo пoступaњe. Пријем електронског
            поднеска У електронском управном поступању oргaн je дужaн дa
            припрeми eлeктрoнскe oбрaсцe зa пoднoшeњe eлeктрoнских пoднeсaкa.
            Eлeктрoнски oбрaсци мoрajу бити jaсни, прeглeдни и припрeмљeни нa
            нaчин кojи oмoгућaвa упис свих пoдaтaкa нeoпхoдних зa eфикaснo и
            eкoнoмичнo вoђeњe пoступкa. Акo je прoписaнa oбaвeзнoст пoтписивaњa,
            eлeктрoнски пoднeсaк сe пoтписуje рeгистрoвaнoм шeмoм eлeктрoнскe
            идeнтификaциje висoкoг нивoa пoуздaнoсти. Приjeм eлeктрoнскoг
            пoднeскa oргaн омогућава прeкo Пoртaлa eУпрaвa, другoг eлeктрoнскoг
            jeдинствeнoг упрaвнoг мeстa или другим путeм дoстaвљaњa измeђу
            oргaнa и кoрисникa, у склaду сa зaкoнoм кojим сe урeђуje eлeктрoнски
            дoкумeнт и услугe oд пoвeрeњa у eлeктрoнскoм пoслoвaњу. Приjeм
            eлeктрoнскoг пoднeскa eвидeнтирa сe у eлeктрoнскoj писaрници, а
            пoтврдa o приjeму eлeктрoнскoг пoднeскa шaљe сe пoднoсиoцу oдмaх, нa
            исти нaчин нa кojи je пoднeсaк пoслaт. Потврда о пријему поднеска
            сaдржи oбaвeштeњe o приjeму eлeктрoнскoг пoднeскa, дaтум и врeмe
            приjeмa (врeмe oдрeђeнo квaлификoвaним eлeктрoнским врeмeнским
            жигoм) и нaпрeдни eлeктрoнски пeчaт oргaнa. Aдрeсa eлeктрoнскe пoштe
            oргaнa прeдвиђeнa зa приjeм eлeктрoнскoг пoднeскa при eлeктрoнскoм
            упрaвнoм пoступaњу oбjaвљуje сe нa вeб-прeзeнтaциjaмa oргaнa, нa
            Пoртaлу eУпрaвa и/или нa другoм вeб-пoртaлу. Aдрeсa eлeктрoнскe
            пoштe зa приjeм eлeктрoнских пoднeсaкa дoдeљуje сe oргaнимa држaвнe
            упрaвe и oргaнимa тeритoриjaлнe aутoнoмиje нa дoмeну gov.rs, oднoснo
            upr.srb, a oргaнимa jeдиницa лoкaлнe сaмoупрaвe ls.gov.rs, oднoснo
            ls.upr.srb. Служба Влaдe кoja je нaдлeжнa зa прojeктoвaњe,
            усклaђивaњe, рaзвoj и функциoнисaњe систeмa eлeктрoнскe упрaвe88
            дужна је дa oтвoри нaлoг зa eлeктрoнску пoшту и дoдeли му
            Jeдинствeни eлeктрoнски сaндучић, у рoку oд пeт рaдних дaнa oд дaнa
            пoднoшeњa зaхтeвa зa њeнo oтвaрaњe. Електронско достављање Oргaн je
            дужaн дa увeрeњe, oдлуку, рeшeњe, зaкључaк, други eлeктрoнски
            дoкумeнт и/или пoдaтaк из oквирa свoje нaдлeжнoсти дoстaви кoриснику
            eлeктрoнским путeм, али се на зaхтeв кoрисникa дoстaвљaњe истих може
            вршити и у пaпирнoм oблику, при чему трошкове ове доставе сноси
            корисник. Зaкoн o eлeктрoнскoм дoкумeнту, eлeктрoнскoj
            идeнтификaциjи и услугaмa oд пoвeрeњa у eлeктрoнскoм пoслoвaњу
            („Службени гласник РС“, број 94/17). Служба Влaдe нaдлeжнa зa
            прojeктoвaњe, усклaђивaњe, рaзвoj и функциoнисaњe систeмa
            eлeктрoнскe упрaвe основана је Уредбом о Канцеларији за информационе
            технологије и електронску управу („Службени гласник РС“, број
            73/17). Eлeктрoнскo дoстaвљaњe eлeктрoнскoг дoкумeнтa врши сe у
            Jeдинствeни eлeктрoнски сaндучић кoрисникa услугa eлeктрoнскe упрaвe
            или другим eлeктрoнским путeм у склaду сa зaкoнoм кojим сe урeђуje
            eлeктрoнски дoкумeнт и услугe oд пoвeрeњa у eлeктрoнскoм пoслoвaњу.
            Aдрeсa eлeктрoнскe пoштe oргaнa прeдвиђeнa зa електронску доставу
            при eлeктрoнскoм упрaвнoм пoступaњу oбjaвљуje сe нa
            вeб-прeзeнтaциjaмa oргaнa, нa Пoртaлу eУпрaвa и/или нa другoм
            вeб-пoртaлу. Адресу за доставу електронске поште органима државне
            управе и органима територијалне аутономије додељује Служба Влaдe
            нaдлeжнa зa прojeктoвaњe, усклaђивaњe, рaзвoj и функциoнисaњe
            систeмa eлeктрoнскe упрaвe на начин и у роковима утврђеним као у
            случају доделе aдрeсе eлeктрoнскe пoштe зa приjeм eлeктрoнских
            пoднeсaкa. Потврда о електронској достави Eлeктрoнски дoкумeнт
            смaтрa сe личнo прeузeтим кaдa кoрисник oргaну пoтврди приjeм
            oтвaрaњeм eлeктрoнскe пoврaтницe кoja сe aутoмaтски изрaђуje нaкoн
            приjeмa дoкумeнтa у Jeдинствeни eлeктрoнски сaндучић. Aкo нaкoн
            eлeктрoнскe дoстaвe, у зaкoнoм прeдвиђeнoм рoку, oргaн ниje дoбиo
            eлeктрoнску пoврaтницу, дoстaвa eлeктрoнскoг дoкумeнтa ћe сe
            пoнoвити. Eлeктрoнски дoкумeнт и/или пoдaтaк смaтрa сe личнo
            прeузeтим кaдa oргaн нaпрeдним eлeктрoнским пeчaтoм пoтврди приjeм
            eлeктрoнскe пoврaтницe. Aкo нaкoн пoнoвљeнe eлeктрoнскe дoстaвe, у
            зaкoнoм прeдвиђeнoм рoку, oргaн ниje дoбиo eлeктрoнску пoврaтницу,
            aутoмaтски сe изрaђуje oбaвeштeњe o нeуспeлoj eлeктрoнскoj дoстaви.
            Пoтврдa o eлeктрoнскoj дoстaви сaдржи личнo имe и aдрeсу кoрисникa
            кojи сe oбрaђуjу у сврху пoтврђивaњa идeнтитeтa лицa кoмe je
            eлeктрoнски дoкумeнт дoстaвљeн, а ови подаци се чувају трајно.
            УПРАВНИ СПОР Појам управног спора У вези са појмом управног спора не
            постоји јединствено становиште у управној теорији. Међутим, та
            становишта се могу свести на два основна: појам управног спора у
            формалном смислу и појам управног спора у материјалном смислу.
            Формално становиште полази од организационог појма управног спора и
            с тим у вези разликујемо више гледишта. Према првом гледишту,
            управни спор представља такав спор чије је решавање поверено
            управним судовима. Друго гледиште пак одређује управни спор као
            нарочити поступак по коме се решавају управни спорови. У
            материјалном смислу појам управног спора одређује се, с једне
            стране, према странкама у спору и, с друге стране, полази од правних
            правила која су предмет спора. У првом случају спор постоји када се
            управа појављује као странка у спору, било да га покреће физичко
            било правно лице против управе. По другом гледишту, постојање
            управног спора заснива се на разлици између приватног и јавног права
            и на чињеници да управа углавном примењује прописе јавног права,
            посебно прописе управног права, а само у мањем обиму прописе
            приватног права. У нашем правном систему прихваћена су оба ова појмa
            управног спора. У формалном смислу може се изнети став да појам
            управног спора произлази из чињенице да овај спор у Републици Србији
            решава искључиво Управни суд. У материјалном смислу, управни спор
            постоји онда када се у спору као једна од две странке у поступку
            појављује орган државне управе или други државни орган. У вези са
            изнетим, потребно је указати на разликовање управног спора према
            врсти на: 1. објективне и субјективне управне спорове; 2. управне
            спорове о законитости управних аката и спорове пуне јурисдикције; 3.
            накнадне и претходне спорове; 4. спорове о материјалном извршењу и о
            поништају управних аката; 5. спор пресуђивања и спор без
            пресуђивања. Надлежност и састав суда Управни спор решава Управни
            суд, који одлучује у већу од три судије, осим ако Законом о управним
            споровима89 није изричито другачије одређено. У поступку по захтеву
            за преиспитивање судске одлуке против одлуке Управног суда одлучује
            Врховни касациони суд, у већу од три судије. Странке у управном
            спору Странке у управном спору јесу тужилац, тужени и заинтересовано
            лице. Тужилац у управном спору може да буде физичко, правно или
            друго лице, ако сматра да му је управним актом повређено неко право
            или на закону засновани интерес. Државни орган, орган аутономне
            покрајине и јединице локалне самоуправе, организација, део
            привредног друштва са овлашћењима у правном промету, насеље, група
            лица и други који немају својство правног лица могу покренути
            управни спор ако могу да буду носиоци права и обавеза о којима се
            решавало у управном поступку. Такође, ако је управним актом повређен
            закон на штету јавног интереса, управни спор може да покрене
            надлежни јавни тужилац, односно ако су управним актом повређена
            имовинска права и интереси Републике Србије, аутономне покрајине или
            јединице локалне самоуправе, управни спор може да покрене и надлежно
            јавно правобранилаштво. Тужени у управном спору јесте орган чији се
            управни акт оспорава, односно орган који по захтеву, односно по
            жалби странке није донео управни акт. Заинтересовано лице јесте лице
            коме би поништај оспореног управног акта непосредно био на штету.
            Предмет управног спора У управном спору суд одлучује о законитости
            коначних управних аката, осим оних у погледу којих је предвиђена
            другачија судска заштита. Поред тога, у управном спору суд одлучује
            и о законитости коначних појединачних аката којима се решава о
            праву, обавези или на закону заснованом интересу, у погледу којих у
            одређеном случају законом није предвиђена другачија судска заштита.
            Управни спор може се покренути против управног акта који је донет у
            другом степену, као и против првостепеног управног акта против кога
            није дозвољена жалба у управном поступку. Исто тако, управни спор
            може се покренути и када надлежни орган о захтеву, односно жалби
            странке није донео управни акт. У овом спору, предмет може бити и
            повраћај одузетих ствари и накнада штете која је тужиоцу нанета
            извршењем акта који се оспорава. Покретање спора Управни спор
            покреће се тужбом, која се подноси у року од 30 дана од дана
            достављања управног акта странци која је подноси, осим у случајевима
            када је законом прописан краћи рок. Рок од 30 дана од дана
            достављања управног акта важи и за орган овлашћен за подношење
            тужбе, ако му је управни акт достављен. У случају када органу
            овлашћеном за подношење тужбе, односно заинтересованом лицу није
            достављен управни акт, орган, односнозаинтересовано лице може
            поднети тужбу, у року од 60 дана од дана достављања управног акта
            странци. У случају ћутања управе, односно ако другостепени орган, у
            року од 60 дана од дана пријема жалбе или у законом одређеном краћем
            року није донео решење по жалби странке против првостепеног решења,
            а не донесе га ни у даљем року од седам дана по накнадном захтеву
            странке поднетом другостепеном органу, странка по истеку тог рока
            има право да поднесе тужбу због недоношења захтеваног акта. Исту
            ситуацију имамо и ако првостепени орган по захтеву странке није у
            року предвиђеном законом, којим се уређује општи управни поступак,
            донео решење против којег није дозвољена жалба, а не донесе га ни у
            даљем року од седам дана по накнадном захтеву странке, странка по
            истеку тог рока може поднети тужбу због недоношења захтеваног акта.
            Тужба се предаје надлежном суду непосредно или преко поште, при чему
            се предаја тужбе у облику електронског документа сматра непосредном
            предајом суду. Такође, тужба се може изјавити и на записник код
            суда. Као дан предаје тужбе узима се дан предаје пошти препорученом
            пошиљком, односно дан изјављивања тужбе на записник суду. У случају
            када је тужба у законском року предата ненадлежном суду или другом
            органу, па стигне надлежном суду после истека рока за подношење
            тужбе, сматра се као да је благовремено поднета, под условом да се
            њено подношење другом суду или другом органу може приписати незнању
            или очигледној омашци подносиоца. За војна лица која се налазе у
            Војсци Србије, као и за цивилна лица запослена у Војсци Србије која
            су на служби у војним јединицама, односно војним установама у
            местима у којима не постоји редовна пошта, дан предаје тужбе војној
            јединици или војној установи сматра се као дан предаје суду.
            Садржина тужбе. Тужба мора да садржи име и презиме, адресу и место
            становања, односно назив и седиште тужиоца, означење управног акта
            против кога је тужба поднета, разлоге због којих се тужба подноси,
            предлог у ком правцу и обиму се предлаже поништавање управног акта,
            као и потпис тужиоца. Она може садржавати и позивање на чињенице на
            којима тужилац заснива свој захтев из тужбе. Уз тужбу се прилаже
            оригинал или копија акта против кога се тужба подноси, у случају
            ћутања управе – копија захтева, односно жалбе, копија захтева о
            накнадном тражењу странке да надлежни орган донесе решење у даљем
            року од седам дана и доказ о предаји ових поднесака надлежном
            органу, а ако се тужба подноси преко пуномоћника, уз тужбу се
            обавезно прилаже и оригинал пуномоћја. Такође, уз тужбу се подноси и
            по један примерак тужбе и прилога уз тужбу, за тужени орган и за
            свако заинтересовано лице, ако таквих има. Одложно дејство тужбе.
            Тужба, по правилу, не одлаже извршење управног акта против кога је
            поднета. Међутим, по захтеву тужиоца, суд може одложити извршење
            коначног управног акта којим је мериторно одлучено у управној
            ствари, и то до доношења судске одлуке, ако би извршење нанело
            тужиоцу штету која би се тешко могла надокнадити, а одлагање није
            противно јавном интересу, нити би се одлагањем нанела већа или
            ненадокнадива штета противној странци, односно заинтересованом лицу.
            Странка из управног поступка само изузетно може тражити од суда
            одлагање извршења управног акта и пре подношења тужбе: у случају
            хитности и када је изјављена жалба која по закону нема одложно
            дејство, а поступак по жалби није окончан. По захтеву за одлагање
            извршења суд одлучује решењем, најкасније у року од пет дана од дана
            пријема тог захтева. Разлози за покретање управног спора, односно за
            побијање управног акта тужбом у управном спору због незаконитости
            односе се на следеће: 1. ако у акту није уопште или није правилно
            примењен закон, други пропис или општи акт; 2. ако је акт донео
            ненадлежни орган; 3. ако у поступку доношења акта није поступљено по
            правилима поступка; 4. ако је чињенично стање непотпуно или нетачно
            утврђено или ако је из утврђених чињеница изведен неправилан
            закључак у погледу чињеничног стања; 5. ако је у акту, који је донет
            по слободној оцени, орган прекорачио границе законског овлашћења или
            ако такав акт није донет у складу са циљем у којем је овлашћење
            дато. Тужба се може поднети и ради утврђења да је тужени поновио
            свој ранији акт који је већ поништен пресудом, као и ради утврђења
            незаконитости донетог акта који је без правног дејства. Претходни
            поступак Одбацивање тужбе због њене неуредности. У случају када је
            тужба непотпуна или неразумљива тако да спречава рад суда, судија
            појединац ће позвати тужиоца да у остављеном року отклони недостатке
            тужбе и указаће му на последице ако не поступи по захтеву суда. Aко
            тужилац у том року не отклони недостатке у тужби, судија ће решењем
            одбацити тужбу као неуредну, осим ако не нађе да је оспорени управни
            акт ништав. Међутим, ако то пропусти да уради, тужбу ће као неуредну
            одбацити веће суда. Одбацивање тужбе из других законских разлога.
            Поред разлога за одбацивање тужбе због неуредности, Закон о управним
            споровимаутврђује и друге случајеве када судија појединац решењем
            може одбацити тужбу: 1. ако утврди да је тужба поднета
            неблаговремено90 или пре времена; 2. ако утврди да акт који се
            тужбом оспорава не представља акт о чијој законитости се одлучује у
            управном спору; 3. ако утврди да уз тужбу поднету због ћутања управе
            нису приложени сви докази; 4. ако утврди да се управним актом који
            се тужбом оспорава не дира очигледно у право тужиоца или у његов на
            закону засновани интерес; 5. ако утврди да је после подношења тужбе
            оспорени акт поништен по тужби друге странке; 6. ако утврди да се
            против управног акта који се тужбом оспорава могла изјавити жалба, а
            жалба није уопште или није благовремено изјављена, или је жалилац
            одустао од жалбе у току другостепеног поступка; 7. ако утврди да већ
            постоји правноснажна судска одлука донета у управном спору о истој
            ствари. И у овим случајевима, ако судија појединац пропусти да
            одбаци тужбу, то ће учинити веће суда. Право на приговор против
            одбацивања тужбе. Подносилац тужбе има право приговора против решења
            судије појединца којим је тужба одбачена из напред наведених
            разлога, у року од осам дана од дана достављања решења. О приговору
            одлучује посебно веће судија од троје судија. У случају када је
            приговор изјављен по протеку рока од осам дана од дана достављања
            решења о одбацивању тужбе или када је изјављен од неовлашћеног лица,
            одбацује се решењем. Међутим, ако је приговор благовремен и изјављен
            од овлашћеног лица, о њему се одлучује решењем, после одржане усмене
            јавне расправе у случају када је подносилац приговора захтевао
            одржавање расправе. У случају када веће одбије приговор, решење о
            одбацивању тужбе постаје правноснажно, а ако уважи приговор,
            поништиће решење о одбацивању тужбе, а поступак пред судом ће се
            наставити. Поништење управног акта у претходном поступку. У
            претходном поступку суд може пресудом поништити акт и без достављања
            тужбе на одговор, уз позивање туженог да се претходно изјасни, ако
            нађе да оспорени управни акт садржи такве недостатке у облику и
            саставним деловима који акт чине очигледно незаконитим. Удовољавање
            тужбеном захтеву од стране туженог. У току поступка пред судом
            тужени може да донесе други акт којим се мења или поништава управни
            акт против којег је управни спор покренут,92 односно накнадно донесе
            првостепени, односно другостепени управни акт у случају ћутања
            управе. У том случају, тужени је дужан да о донетом управном акту,
            поред тужиоца, обавести и суд који позива тужиоца да у року од 15
            дана од дана пријема позива достави суду писану изјаву о томе да ли
            је накнадно донетим актом задовољан или остаје при тужби и у ком
            обиму, односно да ли тужбу проширује и на нови акт. Поступак пред
            судом ће се обуставити решењем ако тужилац благоворемено достави
            суду изјаву да је задовољан накнaдно донетим првостепеним, односно
            другостепеним управним актом, а на исти начин ће поступити и ако у
            прописаном року не дâ изјаву. Али када тужилац дâ изјаву да није
            задовољан накнадно донетим управним актом и да остаје при тужби, и у
            ком обиму, односно да тужбу проширује и нанови управни акт, суд ће
            наставити поступак. Одговор на тужбу и решавање спора без списа. Суд
            по један примерак тужбе са прилозима доставља на одговор туженом и
            заинтересованим лицима, ако их има. У захтеву суд одређује у сваком
            појединачном случају рок у коме се има доставити одговор туженог, с
            тим што суд не може да одреди рок дужи од 30 дана од дана достављања
            тужбе на одговор. У остављеном року тужени је дужан да, уз изјашњење
            о наводима тужбе, достави суду и све списе који се односе на предмет
            управног спора. Овај захтев по протеку рока може бити поновљен, а
            ако тужени и после другог захтева не достави списе предмета у року
            од осам дана, или ако изјави да их не може доставити, суд може
            решити спор и без списа, при чему ће сам утврдити чињенично стање на
            расправи. С тим у вези, потребно је нагласити да су, сагласно
            одредбама Закона о управним споровима, сви државни органи, органи
            аутономне покрајине и јединица локалне самоуправе и други носиоци
            јавних овлашћења, односно органи јавне власти дужни да доставе
            исправе којима располажу у року који суд одреди. Такође, дужни су да
            означе које исправе, односно делови исправа представљају тајну у
            складу са посебним законом, тако да странке у њих не смеју имати
            увид. У односу на ову обавезу органа јавне власти, након
            недостављања тражених исправа и након поновљеног захтева суда у
            остављеном року, суд може руководиоца тог органа позвати да пружи
            обавештење о разлозима пропуштања поступања по налогу суда.
            Одустанак тужиоца од тужбе. Тужилац може одустати од тужбе све до
            доношења одлуке и у том случају судија појединац или веће суда
            решењем обуставља поступак. Утврђивање чињеница У управном спору суд
            решава на основу утврђених чињеница на одржаној усменој јавној
            расправи, а без одржавања усмене расправе само ако је предмет спора
            такав да очигледно не изискује непосредно саслушање странака и
            посебно утврђивање чињеничног стања, или ако странке на то изричито
            пристану, при чему је дужан да посебно наведе разлоге због којих
            није одржао усмену расправу. Разлози због којих је суд обавезан да
            одржи јавну расправу односе се на: 1. сложеност предметног спора; 2.
            боље разјашњење стања ствари; 3. када су у управном поступку
            учествовале две странке или више њих са супротним интересима; 4.
            када суд утврђује чињенично стање ради решавања у пуној
            јурисдикцији. Јавна расправа је јавна, а може бити искључена, за
            целу расправу или за одређени део расправе, ако то захтевају разлози
            заштите интереса националне безбедности, јавног реда и морала, као и
            ради заштите интереса малолетника или приватности учесника у
            поступку, о чему суд одлучује решењем које мора бити образложено и
            јавно објављено. Председник већа заказује јавну расправу и њом
            руководи. Изостанак уредно позване странке са усмене расправе не
            одлаже њено одржавање. На расправи реч прво добија члан већа који је
            известилац. Он излаже стање и суштину спора, не дајући своје
            мишљење, након чега се даје реч тужиоцу, па заступнику туженог и
            заинтересованим лицима, водећи рачуна да се њихове изјаве односе
            само на спорна питања и околности од значаја за решење ствари. О
            јавној расправи води се записник. Судске одлуке У управном спору суд
            је овлашћен да доноси две врсте одлука: решења и пресуде. Правило је
            да се решењем немериторно окончава управни спор, односно без одлуке
            о законитости тужбом оспореног управног акта, односно да се пресудом
            мериторно окончава управни спор, изрицањем оцене о законитости
            тужбом оспореног управног акта. Пресудоом се заправо решава управни
            спор и тужба уважава или одбија као неоснована. Суд доноси пресуду
            већином гласова. Већање и гласање врши се без присуства странака, о
            чему се води посебан записник. Законитост оспореног управног акта
            суд испитује у границама захтева из тужбе, али притом није везан
            разлозима тужбе. На ништавост управног акта суд пази по службеној
            дужности. При томе, разликујемо пресуде донете у спору ограничене
            јурисдикције, пресуде донете успору пуне јурисдикције и пресуде
            донете у спору због ћутања управе. Пресудом донетом у спору
            ограничене јурисдикције суд поништава оспорени управни акт у целини
            или делимично и враћа предмет надлежном органу на поновно
            одлучивање, осим ако у тој ствари новиакт није потребан. Пресудом
            донетом у спору пуне јурисдикције суд решава управну ствар, ако
            природа ствари то дозвољава и ако утврђено чињенично стање пружа
            поуздан основ за то. Таква пресуда у свему замењује поништени акт.
            Спор пуне јурисдикције је искључен само када је предмет управног
            спора управни акт донет по дискреционој оцени. Пресудом донетом у
            спору због ћутања управе, када нађе да су разлози за изјављивање
            тужбе оправдани, суд ће уважити тужбу и наложити да надлежни орган
            донесе решење. Ако суд располаже потребним чињеницама, а природа
            ствари то дозвољава, он може својом пресудом непосредно решити
            управну ствар. По завршеној расправи, суд доноси и објављује пресуду
            одмах, изузев у сложеним случајевима када то чини најкасније у року
            од петнаест дана од дана закључења расправе. Пресуда садржи означење
            суда, име и презиме председника већа, чланова већа и записничара,
            означење странака и њихових заступника, предмет спора, дан кад је
            пресуда донета и објављена, диспозитив, образложење и поуку о
            правном средству. Изворник пресуде потписују председник већа и
            записничар, а издаје се странкама у овереном препису. Ванредна
            правна средства Правним средства у управном спору остварује се
            судска контрола одлука – пресуда и решења донетих у управном спору.
            Имајући у виду да Закон о управним споровима не познаје жалбу као
            правно средство, ова контролна функција остварује се ванредним
            правним средствима, и то: 1. захтевом за преиспитивање судске одлуке
            и 2. понављањем поступка. Захтев за преиспитивање судске одлуке
            странка или надлежни јавни тужилац подноси Врховном касационом суду
            против правноснажне одлуке Управног суда. Ово ванредно правно
            средство се може поднети: када је то законом предвиђено, у
            случајевима када је суд одлучивао у пуној јурисдикцији и у стварима
            у којима је у управном поступку била искључена жалба. Такође, може
            се поднети због повреде закона, другог прописа или општег акта или
            повреде правила поступка која је могла бити од утицаја на решење
            ствари. Захтев за преиспитивање судске одлуке се предаје Врховном
            касационом суду, у року од 30 дана од дана достављања странци,
            односно надлежном јавном тужиоцу одлуке суда против које се захтев
            подноси. У захтеву се означава судска одлука чије се преиспитивање
            предлаже, подносилац захтева, као и разлози и обим у коме се
            предлаже преиспитивање. Недозвољен или неблаговремен захтев или
            захтев који је поднело неовлашћено лице Врховни касациони суд ће
            одбацити решењем, а ако је захтев уредан – доставиће га противној
            странци из управног спора, која може, у року који суд одреди,
            поднети одговор на захтев. Врховни касациони суд решава о захтеву за
            преиспитивање судске одлуке, односно без одржавања усмене расправе,
            а побијану одлуку испитује само у границама захтева. Затим пресудом
            одбија или уважава захтев као основан. У овом другом случају,
            Врховни касациони суд може укинути или преиначити судску одлуку
            против које је поднет захтев, при чему када укине судску одлуку,
            предмет враћа суду чија је одлука укинута, а тај суд је дужан да
            изведе све процесне радње и да расправи питања на која му је указао
            надлежни суд. Понављање поступка по тужби странке могуће је из
            законом прописаних разлога, и то: 1. ако странка сазна за нове
            чињенице, или нађе или стекне могућност да употреби нове доказе на
            основу којих би спор био повољније решен за њу да су те чињенице,
            односно докази, били изнети или употребљени у ранијем судском
            поступку; 2. ако је до судске одлуке дошло услед кривичног дела
            судије или запосленог у суду, или је одлука издејствована преварном
            радњом заступника или пуномоћника странке, његовог противника или
            противниковог заступника или пуномоћника, а таква радња представља
            кривично дело; 3. ако је судска одлука заснована на пресуди донетој
            у казненој или грађанској ствари, а та пресуда је касније укинута
            другом правноснажном судском одлуком; 4. ако је исправа на којој се
            заснива судска одлука лажна или лажно преиначена, или ако је сведок,
            вештак или странка, приликом саслушања пред судом дала лажан исказ,
            а одлука суда се заснива на том исказу; 5. ако странка нађе или
            стекне могућност да употреби ранију судску одлуку донету у истом
            управном спору; 6. ако заинтересованом лицу није омогућено да
            учествује у управном спору; 7. ако став из накнадно донете одлуке
            Европског суда за људска права у истој ствари може да буде од
            утицаја на законитост правноснажно окончаног судског поступка. У
            односу на првих пет наведених разлога, понављање поступка ће се
            дозволити само ако странка без своје кривице није била у стању да те
            околности изнесе у ранијем поступку. Рок за тражење понављања
            поступка је најкасније 30 дана од дана кад је странка сазнала за
            разлог понављања, осим у случају ако став из накнадно донете одлуке
            Европског суда за људска права у истој ствари може да буде од
            утицаја на законитост правноснажно окончаног судског поступка, када
            се може тражити у року од шест месеци од дана објављивања одлуке
            Европског суда за људска права у „Службеном гласнику Републике
            Србије“. За разлику од наведених субјективних рокова, објективни рок
            је пет година од правноснажности судске одлуке, по чијем протеку се
            понављање поступка не може тражити. О тужби за понављање поступка
            решава суд који је донео одлуку на коју се односи разлог за
            понављање поступка. У тужби за понављање поступка мора се нарочито
            навести: 1. судска одлука донета у поступку чије се понављање тражи;
            2. законски разлог понављања и докази, односно околности које чине
            вероватним постојање тог основа; 3. околности из којих произлази да
            је тужба поднета у законском року и чиме се то доказује и у ком
            правцу и у ком обиму се предлаже измена судске одлуке донете у
            поступку чије се понављање тражи. По поднетом предлогу за понављање
            поступка суд најпре испитује да ли је благовремен и изјављен од
            овлашћеног лица, па тек када утврди да не постоје разлози за
            одбацивање предлога, најпре доставља предлог супротној страни, а
            затим одлучује о дозволи понављања поступка и ако нађе да има
            законског основа за понављање поступка, поновиће се оне процесне
            радње на које утичу разлози понављања. После поновљеног поступка суд
            доноси пресуду којом се може оставити на снази, укинути или
            преиначити раније донета пресуда. Против одлука суда у вези са
            понављањем поступка може се поднети захтев за преиспитивање судске
            одлуке. Извршење пресуде Пресуда се може извршити тек када постане
            правноснажна. У случају када суд поништи акт против кога је био
            покренут управни спор, предмет се враћа у стање поновног решавања по
            жалби, односно стање поновног решавања по захтеву странке у
            првостепеном поступку, ако је жалба била законом искључена (стање
            пре него што је поништени акт донет). Ако према природи ствари у
            којој је настао управни спор треба уместо поништеног управног акта
            донети други, надлежни орган је дужан да тај акт донесе без
            одлагања, а најкасније у року од 30 дана од дана достављања пресуде,
            при чему је надлежни орган везан правним схватањем суда, као и
            примедбама суда у погледу поступка. Међутим, ако надлежни орган
            после поништења управног акта донесе управни акт противно правном
            схватању суда или противнопримедбама суда у погледу поступка, па
            тужилац поднесе нову тужбу, суд ће поништити оспорени акт и сам
            решити управну ствар пресудом, осим ако то није могуће због природе
            те ствари или је иначе пуна јурисдикција законом искључена. Такође,
            ако надлежни орган после поништења управног акта не донесе одмах, а
            најкасније у року од 30 дана, нови управни акт или акт о извршењу
            пресуде донете на основу пресуде донете у спору пуне јурисдикције,
            странка може посебним поднеском да тражи доношење таквог акта.
            Надлежни орган је дужан да тај управни акт донесе у року од седам
            дана од тражења странке, а ако не поступи на тај начин, странка може
            посебним поднеском да захтева од суда који је донео пресуду доношење
            таквог акта. У том случају судско решење ће се доставити органу
            надлежном за извршење, који је дужан да га изврши без одлагања. Због
            штете настале неизвршењем, односно неблаговременим извршењем пресуде
            донете у управном спору, тужилац има право на накнаду која се
            остварује у спору пред надлежним судом, у складу са законом.

            <h3>Управни поступак и управни спор</h3>

            <ol>
              <li>Појам управног поступка.</li>
              <li>Појам управне ствари.</li>
              <li>Врсте управног поступка.</li>
              <li>Основна начела управног поступка.</li>
              <li>Управно поступање.</li>
              <li>Управни акт.</li>
              <li>Гарантни акт.</li>
              <li>Управни уговор.</li>
              <li>Управне радње.</li>
              <li>Пружање јавних услуга.</li>
              <li>Основна правила поступка.</li>
              <li>Учесници у управном поступку.</li>
              <li>Надлежност органа.</li>
              <li>
                Овлашћено службено лице и одговорност овлашћеног службеног лица.
              </li>
              <li>Сарадња и службена помоћ.</li>
              <li>Странка у управном поступку и њено заступањ.</li>
              <li>Општење органа и странака.</li>
              <li>Начин општења.</li>
              <li>Поднесци.</li>
              <li>Записници.</li>
              <li>Разгледање списа и обавешта, о току поступка.</li>
              <li>Обавештавање.</li>
              <li>Поступци обавештавања.</li>
              <li>Рокови.</li>
              <li>Трошкови поступка.</li>
              <li>
                Првостепени поступак – покретање поступка и захтеви странака,
                начин покретања поступка, тренутак покретања поступка,
                одбацивање захтева странке, захтев да се призна својство
                странке, покретање поступка и јавно саопштење и спајање управних
                ствари у један поступак, измена захтева, одустанак од захтева и
                последице одустанка, поравнање.
              </li>
              <li>Прекид поступка.</li>
              <li>Обустављање поступка.</li>
              <li>
                Ток поступка до доношења решења – начин утврђивања чињеница у
                поступку, дужност органа да прибави податке по службеној
                дужности, прибaвљaње и уступaње пoдaтaкa o чињeницaмa o кojимa
                сe вoди службeнa eвидeнциja у информационом систему еЗУП,
                непосредно одлучивање, привремене мере, испитни поступак,
                претходно питање, усмена расправа.
              </li>
              <li>
                Доказивање – доказивање чињеница, извођење доказа пред замољеним
                органом, исправе, сведоци, вештачење, тумачи, увиђај, изјаве
                странке, обезбеђење доказа.
              </li>
              <li>Решење и закључак.</li>
              <li>Појам решења.</li>
              <li>Решење колегијалног органа.</li>
              <li>Заједничко решење.</li>
              <li>Делимично, допунско и привремено решење.</li>
              <li>Облици и делови решења.</li>
              <li>Исправљање грешака у решењу.</li>
              <li>Рок за издавање решења.</li>
              <li>Закључак.</li>
              <li>Правна средства.</li>
              <li>Приговор.</li>
              <li>Жалба.</li>
              <li>Поступање првостепеног органа по жалби.</li>
              <li>Поступање другостепеног органа по жалби.</li>
              <li>Посебни случајеви укидања и мењања решења.</li>
              <li>Понављање поступка.</li>
              <li>Поништавање коначног решења.</li>
              <li>Укидање решења.</li>
              <li>
                Поништавање, укидање и мењање правноснаж решења на препоруку
                Заштитника грађана.
              </li>
              <li>Правне последице поништавања и укидања решења.</li>
              <li>Извршење.</li>
              <li>Вођење евиденција о решавању у управним стварима.</li>
              <li>
                Електронско управно поступање – успостављање електрон. управног
                поступања органа, пријем електро. поднеска, електронско
                достављање, потврда о електронској достави.
              </li>
              <li>Појам и предмет управног спора.</li>
              <li>Надлежност и састав суда.</li>
              <li>Странке у управном спору.</li>
              <li>Предмет управног спора.</li>
              <li>Покретање спора.</li>
              <li>Претходни поступак.</li>
              <li>Утврђивање чињеница.</li>
              <li>Судске одлуке.</li>
              <li>Ванредна правна средства.</li>
              <li>Извршење пресуде.</li>
            </ol>
          </section>
        </article>
      </div>
    </main>

    <!-- footer -->
    <footer>
      @ copyright
      <a href="https://github.com/vladimirmaksimovic/" target="_blank"
        >Vladimir Maksimović</a
      >
    </footer>
  </body>
</html>

<!DOCTYPE html>
<html lang="en">
  <head>
    <meta charset="UTF-8" />
    <meta http-equiv="X-UA-Compatible" content="IE=edge" />
    <meta name="viewport" content="width=device-width, initial-scale=1.0" />
    <meta name="author" content="Vladimir Maksimović" />
    <!-- JS Script -->
    <script src="../../assets/js/main.js" defer></script>
    <!-- CSS Link -->
    <link rel="stylesheet" href="../../assets/css/style.css" />
    <title>lion_tamer</title>
  </head>

  <body>
    <!-- header-->
    <header id="page-top">
      <!-- main navbar -->
      <ul class="brand">
        <li>
          <a href="../../index.html" class="brand-link">Home</a>
        </li>
      </ul>
      <nav>
        <ul class="main-navbar">
          <!-- <li class="brand">
            <a href="../../index.html" class="brand-link">Home</a>
          </li> -->
          <li><a href="../about.html">About Me</a></li>
          <li><a href="./../school.html">School</a></li>
          <li>
            <a href="../reminder.html">Reminder &darr;</a>
            <ul class="reminder-nav">
              <li><a href="./book-keep-agency.html">Agencija</a></li>
              <li><a href="./school-dt.html">Dimitrije</a></li>
              <li><a href="./school-sm.html">Svetozar</a></li>
              <li><a href="#">Nemanja</a></li>
              <li><a href="./instructions.html">Uputstva</a></li>
            </ul>
          </li>
        </ul>
      </nav>
    </header>

    <!-- main -->
    <main>
      <h1>Nemanja Page</h1>

      <!-- to top btn -->
      <button class="to-top-btn"><a href="#page-top">Up</a></button>

      <!-- content container -->
      <div class="content-container">
        <!-- side navbar -->
        <aside>
          <!-- search -->
          <!-- <input type="text" id="search" /> -->

          <!-- aide navbar links -->
          <ul>
            <li><a href="#kontni-ovir">Kontni okvir</a></li>
            <li><a href="#konta">Konta</a></li>
            <li><a href="#ulaz-materijala">Ulaz materijala</a></li>
            <li><a href="#knjizenje-blagajne">Blagajna</a></li>
            <li><a href="#knjizenje-ugovor-o-delu">Ugovor o delu</a></li>
            <li><a href="#invoitix">Invoitix - devize</a></li>
            <li><a href="#prodaja-deviza">Prodaja deviza</a></li>
            <li><a href="#knjizenje-obracuna-zarada">Obracun zarada</a></li>
            <li><a href="#isplata-zarada">Isplata zarada</a></li>
            <li><a href="#licna-zarada">Licna zarada</a></li>
          </ul>
        </aside>

        <!-- content articles -->
        <article class="content">
          <section>
            ОСНОВИ СИСТЕМА ЕВРОПСКЕ УНИЈЕ Основи система Европске уније Велики
            број европских држава (њих 28) успоставиле су заједницу држава и
            народа под називом Европска унија. Ова унија се заснива на
            међународним уговорима које су међусобно закључиле државе чланице,
            на Уговору о Европској унији и Уговору о функционисању Европске
            уније, који имају исту правну снагу. У основи процеса европских
            интеграција и успостављања ЕУ у данашњем облику леже економске
            интеграције кроз успостављање унутрашњег тржишта и обезбеђивање
            трајног развоја који је заснован на уравнотеженом економском расту,
            стабилним ценама и висококонкурентној тржишној привреди, која
            доприноси пуној запослености и друштвеном развоју. Да би се наведени
            циљеви постигли у оквиру ЕУ је успостављена економска, царинска и
            монетарна унија. Други мотив успостављања економске заједнице,
            историјски гледано, било је избегавањe даљих сукоба између европских
            нација након Другог светског рата, засновано на уверењу да ће државе
            Европе развојем трговине и економске међузависности избегавати
            међусобне конфликте. Резултат ових иницијалних уверења била је
            Европска економска заједница, створена 1958. године, између шест
            држава: Белгије, Немачке, Француске, Италије, Луксембурга и
            Холандије. До данас, још 22 државе су се придружиле великом
            јединственом тржишту (које се назива и „унутрашње тржиште“). Оно што
            је започело као економска интеграција временом је прерасло у
            јединствену форму удруживања држава које су у целини или делимично
            пренеле на ЕУ низ области јавних политика, од заштите животне
            средине до спољних односа, безбедности и миграција. Ову еволуцију
            означила је и промена имена 1993. године, из Европске заједнице у
            Европску унију. Европска унија је утемељена на вредностима поштовања
            људског достојанства, слободе, демократије, једнакости, владавине
            права и поштовања људских права, укључујући ту и права припадника
            мањина. Она својим грађанима обезбеђује подручје слободе,
            безбедности и правде. У својим односима са државама које нису
            чланице ЕУ, поред осталог, ЕУ се залаже за поштовање међународног
            права у складу са принципима Повеље Уједињених нација и слободне
            трговине. Европску унију треба разликовати од Савета Европе (енгл.
            Council of Europe – CоЕ), који је међународна регионална
            организација европских држава, са седиштем у Стразбуру (Француска),
            основана с циљем остварења и заштите основних демократских права и
            слобода на европском континенту (Савет Европе данас има 47 држава
            чланица, међу којима су све европске државе осим Белорусије).
            Такође, због одређених сличности у називу треба разликовати и
            институције/органе Савета Европе (Парламентарна скупштина, Комитет
            министара, Европски суд за људска права и др.) од институција/органа
            ЕУ. Специфичности ЕУ као међународне организације Према уговору о ЕУ
            државе чланице су на ЕУ пренеле одређене надлежности ради
            остваривања заједничких циљева. Европска унија има својство правног
            лица, што значи да може закључивати споразуме са једном или више
            трећих држава или међународних организација. Такође, ЕУ у свакој
            држави чланици има најширу правну способност која се признаје
            правним лицима у складу са националним правним прописима. Слично
            Савету Европе и Европска унија је регионална организација европских
            држава, што значи да је то међународна организација. Међутим, то је
            ипак посебна творевина која, поред уобичајених конститутивних
            елемената који чине међународну организацију, садржи и друге –
            додатне елементе који је битно разликују од других међународних
            организација. Наиме, Европска унија садржи и неке елементе државне
            организације, будући да има широк круг законодавних, извршних и
            судских овлашћења и да њена надлежност обухвата најзначајније
            области друштвено-привредног живота земаља чланица. С друге стране,
            она нема класична принудна средства која би применила у случају
            непоштовања њених одлука већ државе чланице добровољно пристају на
            поштовање таквих одлука, односно примењују сопствена средства
            принуде у ту сврху. Тако, правна акта ЕУ постају саставни део
            правног система држава чланица. Према одговарајућем пропису ЕУ
            (Уредба Савета/министара), службени језици Европске уније су језици
            држава чланица, као равноправни. Наиме, сваки правни акт ЕУ преводи
            се на све службене језике. С друге стране, тзв. радни језици испод
            министарског нивоа јесу енглески, француски и немачки језик.
            Надлежности ЕУ су одређене тако што су прецизно набројане (одређене
            су тзв. принципом позитивне енумерације). То значи да ЕУ делује само
            у оквиру оних надлежности које су јој уговорима повериле државе
            чланице. Надлежности које уговорима нису поверене ЕУ, задржавају
            државе чланице. Одређивање надлежности ЕУ врши се и у складу са
            принципима супсидијарности и сразмерности. На основу принципа
            супсидијарности, у областима које не спадају у њену искључиву
            надлежност, ЕУ интервенише само уколико државе чланице не могу на
            одговарајући начин да остваре намераване циљеве сопственим акцијама,
            али који могу бити, због обимности или дејства предложених акција,
            боље остварени на нивоу ЕУ. Међутим, на основу и у складу са
            принципом сразмерности, садржина и облик предузете акције ЕУ не
            смеју да прекораче ону меру која је неопходна за остваривања циљева
            Уговора. Према Уговору о ЕУ, државе чланице предузимају све мере
            које су неопходне да би се обезбедило испуњење обавеза које
            произлазе из уговора или из аката институција/органа ЕУ. У вези са
            тим, државе чланице предузимају све неопходне мере да олакшају
            остваривање задатака ЕУ и, са истим циљем, уздржавају се од свих
            мера које могу угрозити остваривање циљева ЕУ. Повеља о основним
            правима Европске уније, према Уговору о ЕУ, има исту правну снагу
            као и уговори, што значи да ЕУ поштује права, слободе и принципе
            утврђене наведеном повељом. Такође, ЕУ је приступила Европској
            конвенцији за заштиту људских права и основних слобода, што значи да
            основна права зајамчена наведеном конвенцијом чине основне принципе
            права ЕУ. Европска конвенција за заштиту људских права и основних
            слобода инструмент Савета Европе, односно међународни правни
            документ који чини кључни део система заштите људских права у оквиру
            Савета Европе. Конвенцију су потписале и ратификовале све државе
            које су чланице Савета Европе, а њен значај је у томе што она
            предвиђа листу права које су државе дужне да обезбеде и поштују и
            успоставља Европски суд за људска права чија је улога да штити права
            гарантована Конвенцијом. Другим речима, физичка и правна лица
            (компаније, организације) чија су права, гарантована Конвенцијом,
            повређена од стране државе потписнице Конвенције, имају ефективно
            средство заштите својих права – подношење представке Суду, који,
            између осталог, може да нареди правично задовољење подносиоцу
            представке чија су права повређена. Специфичност ЕУ представља и
            право грађанства ЕУ – њен држављанин је свако лице које има
            држављанство неке од држава чланица. Држављанство ЕУ се дакле додаје
            националном држављанству а не замењује га. ЕУ уважава принцип
            равноправности својих грађана пред њеним институцијама, органима и
            телима. Статус грађанина ЕУ обезбеђује тим лицима да се слободно
            крећу и бораве на територији држава чланица, као и друга права у
            вези са тим. На нивоу ЕУ њени грађани су непосредно представљени у
            Европском парламенту, као једној од институција/органа ЕУ.
            Успостављени ниво економске интеграције је значајна карактеристика
            ЕУ као међународне творевине. Функционисање унутрашњег тржишта
            подразумева подручје без унутрашњих граница у коме је обезбеђен
            слободан проток роба, лица, услуга и капитала. Она се заснива на
            царинској унији која се односи на сву робну размену и обухвата
            забрану царина и свих других дажбина које могу произвести исти
            ефекат на увоз и извоз између држава чланица, као и увођење
            заједничке царинске тарифе у њиховим односима са трећим државама. За
            земље чланице ЕУ уведена је јединствена монета – евро као завршна
            фаза у успостављању економске и монетарне уније, која подразумева,
            пре свега, обезбеђивање слободног протока капитала и координацију
            економских и монетарних политика држава чланица ЕУ. Тако је за
            државе чланице ЕУ које испуњавају неопходне услове економске и
            монетарне стабилности за усвајање јединствене валуте (тзв.
            критеријуми економског и монетарног приближавања – конвергенције) и
            које су прихватиле евро као средство плаћања, евро једино законско
            средство плаћања од 1. јануара 2002. године. Треба истаћи да има
            земаља чланица које испуњавају неопходне услове за усвајање евра,
            али га нису прихватиле као своју монету (нпр. Велика Британија,
            Шведска, Данска). Наравно, има и држава чланица које не испуњавају
            неопходне услове за усвајање евра (нпр. Мађарска, Румунија,
            Бугарска, Хрватска). Наведени пример показује на још једну
            специфичност ЕУ, а то је да постоје одредбе Уговора о функционисању
            ЕУ које се не примењују на „државе чланице које су предмет изузећа“,
            односно у конкретном примеру којима евро није једино законско
            средство плаћања. Државе чланице ЕУ и државе кандидати за пријем у
            чланство Европска унија данас обухвата 28 европских држава, које од
            1. јануара 2017. године имају око 511 милиона становника. Чланице ЕУ
            су: 1. Француска Република, 2. Савезна Република Немачка, 3.
            Италијанска Република, 4. Краљевина Холандија, 5. Краљевина Белгија,
            6. Велико Војводство Луксембург („Европа шесторице“ – 1952.), 7.
            Уједињено Краљевство Велике Британијe и Севернe Ирскe, 8. Ирска,
            Краљевина Данска („Европа деветорице“ – 1973.), 9. Грчка Република
            („Европа десеторице“ – 1981. године), 10. Краљевина Шпанија, 11.
            Португалска Република („Европа дванаесторице“ – 1986.), 12.
            Краљевина Шведска, 13. Република Финска, 14. Република Аустрија
            („Европа петнаесторице“ – 1995.), 15. Република Пољска, 16. Чешка
            Република, 17. Словачка Република, 18. Естонија, 19. Република
            Летонија (Латвија), 20. Република Литванија, 21. Република
            Словенија, 22. Република Мађарска, 23. Република Кипар, 24.
            Република Малта („Европа двадесетпеторице“ – 2004.), 25. Република
            Бугарска и 26. Румунија („Европа двадесетседморице“ – 2007.) и 27.
            Хрватска (од 2013. године). Државе које имају статус кандидата за
            пријем у ЕУ су: 1. Република Турска, 2. Република Македонија, 3.
            Црна Гора и 4. Република Србија. Србија је добила статус кандидата
            закључком Европског савета донетим на седници одржаној 1–2. марта
            2012. године. Статус кандидата за чланство у ЕУ има и Албанија – од
            2014. године. Треба истаћи да су се грађани Швајцарске Конфедерације
            и Краљевине Норвешке, држава које су имале статус кандидата за
            чланство у ЕУ, на расписаним референдумима (у Швајцарској 1992.
            године, у Норвешкој 1994. године) већином гласова изјаснили против
            приступања ЕУ. Босна и Херцеговина је потенцијални кандидат, 2015.
            године је потписала Споразум о стабилизацији и придруживању са ЕУ, а
            у фебруару 2016. године је поднела захтев за приступање ЕУ, који се
            и даље разматра. Постоје и државе чланице ЕУ које су у процесу
            иступања из чланства – Уједињено Краљевство. Такође, постоје и
            државе које су повукле кандидатуру за чланству у ЕУ (то је учинио
            Исланд – 2014. године). Ваневропске земље и територије које су
            придружене ЕУ Укупно 25 прекоморских земаља и територија (енгл.
            Overseas Countries and Territories [OCTs]), које се простиру од
            Северног пола до тропа, придружено је Европској унији. Све те земље
            и територије су острва, од којих три немају сталне становнике. Иако
            су мали површином и бројем становника, због њихове уставне
            повезаности са Данском, Француском, Холандијом и Великом Британијом,
            играју значајну улогу као истурене тачке ЕУ у тим подручјима, али не
            чине део територије ЕУ нити јединственог тржишта. Ове земље и
            територије су повезане са ЕУ у циљу унапређења њиховог економског и
            друштвеног развоја и успостављања блиских веза са ЕУ у целини. У те
            државе и територије спадају: 1. Гренланд, 2. Нова Каледонија и
            Зависне територије, 3. Француска Полинезија, 4. Јужне и антарктичке
            француске територије, 5. Валис и Футунска острва, 6. Мајоте, 7. Сен
            Пјер и Микелон, 8. Аруба, 9. Холандски Антили, 10. Бонаре, 11.
            Куарачо, 12. Саба, 13. Сен Еустасијус, 14. Сен Мартин, 15. Ангија,
            16. Кајманска острва, 17. Фокландска острва, 18. Јужна Џорџија и
            Јужна Сендвичка Острва, 19. Монсерат, 20. Питкерн, 21. Света Јелена
            и Зависне територије, 22. Британска антарктичка територија, 23.
            Британске територије у Индијском океану, 24. острва Туркс и Каикос,
            25. Британска Девичанска Острва и 26. Бермуда. У погледу третмана
            наведених придружених држава и територија у трговинском промету са
            државама чланицама, примењује се правило да је извоз њихових
            производа у државе чланице слободан. С друге стране, свака од
            придружених држава и територија примењује на свој трговински промет
            са државама чланицама ЕУ, као и са другимпридруженим државама и
            територијама, онакав режим који примењује на државу чланицу са којом
            има посебне односе. Историјат развоја европских интеграционих
            процеса – настанак европских заједница Европске заједнице, које су
            својевремено као организације међународног карактера основале неке
            од западноевропских земаља, представљају почетак пута ка данашњој
            својеврсној политичкој и економској интеграцији – ЕУ. Настале су у
            периоду непосредно после Другог светског рата, првенствено с циљем
            да се обезбеди бржи економски опоравак у ратом исцрпљеној западној
            Европи и предупреди могућност избијања поновног ратног сукоба. Након
            завршетка Другог светског рата дошло је до иницијалног приближавања
            групе земаља Европе, почевши од 1950. године, оснивањем Европске
            заједнице за угаљ и челик, па до 1957. године и Римског уговора
            којим је створена Европска економска заједница („Заједничко
            тржиште“). До првог проширења долази 1973. године, уласком Данске,
            Ирске и Уједињеног Краљевства. Затим долази до даљег развоја
            заједничких институција – грађани држава чланица добијају прилику да
            од 1979. године директно гласају за своје представнике у Европском
            парламенту. Питање заштите животне средине постаје све значајније.
            Током осамдесетих година прошлог века чланице постају прво Грчка,
            1981. године, а пет година касније и Шпанија и Португал. Развија се
            и јединствено тржиште. Долази до крупних промена у тадашњој Источној
            Европи и уједињења две Немачке, што отвара перспективу чланства
            новим државама. Године 1993. јединствено тржиште се даље развија
            додавањем „четири слободе“: кретања робе, услуга, људи и капитала.
            Године 1995. улазе у ЕУ Аустрија, Финска и Шведска, а у малом месту
            у Луксембургу потписује се Шенгенски споразум, који ће довести до
            укидања граничних контрола. Долази до веће мобилности младих људи,
            који све чешће студирају у другим државама чланицама. Све више
            држава прихвата евро као своју валуту. Рушење „гвоздене завесе“
            доживљава свој епилог у великом проширењу 2004. године, када је
            приступило 10 нових чланица из Источне Европе, а затим 2007. године
            приступају и Бугарска и Румунија. Након терористичких напада на
            Њујорк и Вашингтон у Америци 11. септембра 2001. године постепено
            јача безбедносна сарадња држава чланица ЕУ. Државе чланице потписују
            нови „Реформски“ Уговор из Лисабона, који је и данас основ за
            функционисање ЕУ. Европска унија добија 2012. године Нобелову
            награду за мир. Хрватска улази у чланство 2013. године као 28
            чланица. ЕУ се последњих година суочава са имигрантском кризом, која
            је последица превирања на Блиском истоку. Оснивачки акти ЕУ: 1.
            Реформски уговор (Лисабонски уговор) 2. Уговор о оснивању Европске
            заједнице за угаљ и челик Давне 1950. године, 9. маја, представљен
            је план (познат као „Шуманова декларација“, по иницијатору, тадашњем
            француском министру иностраних послова Роберту Шуману, који се
            сматра једним од „очева оснивача“ ЕУ) за оснивање Европске заједнице
            за угаљ и челик. Шест европских држава – Француска, Немачка,
            Италија, Холандија, Белгија и Луксембург – закључиле су 1951. године
            у Паризу Уговор о оснивању Европске заједнице за угаљ и челик
            („Париски уговор“), који је ступио на снагу 1952. године, са роком
            важења од 50 година. Овим уговором државе оснивачи су се споразумеле
            да као равноправни партнери воде заједничку и усклађену политику у
            важној области производње и трговине угљем и челиком. С тим циљем,
            као институције/органе међународне организације коју су основали
            образовали су Високу службу, Савет (министара), Заједничку скупштину
            и Суд. Према овом уговору, одлуке Високе службе биле су обавезујуће
            за све државе чланице заједнице, што су и прве карактеристике
            наднационалногу надлежности једне европске организације. Уговори о
            оснивању Европске економске заједнице и Европске заједнице за
            атомску енергију Следећи корак ка даљој европској интеграцији било
            је закључивање Уговора о оснивању Европске економске заједнице и
            Уговора о оснивању Европске заједнице за атомску енергију (Eurоatom)
            1957. године у Риму, („Римски уговори“). Ове уговоре је такође
            закључило шест држава чланица претходно основане заједнице, а
            ступили су на снагу 1958. године. Првенствени циљ закључивања
            Уговора о оснивању Европске економске заједнице било је формирање и
            уређење заједничког тржишта, заједничке царине, заједничке
            трговинске политике и заједничке пољопривредне политике. Европска
            економска заједница (даље: ЕЕЗ) заснивала се на четири слободе:
            протока робе, услуга, капитала и људи. Институције нове заједнице су
            конципиране слично претходно основаним заједницама, с тим што је,
            уместо Високе службе, основана Комисија у чијем је делокругу било
            предлагање и реализација заједничке политике. Првенствена сврха
            закључивања Уговора о оснивању Европске заједнице за атомску
            енергију било је утврђивање циљева развоја истраживања нуклеарне
            енергије и њене употребе у цивилне сврхе од стране земаља чланица
            заједнице, а такође су и овим уговором утврђене одговарајуће
            институције заједнице. Уговор о спајању и јединствен европски акт
            Уговором о спајању, који је ратификован 1965. године, а ступио је на
            снагу 1967. године, образоване су заједничке институције: једна
            Комисија и један Савет (министара) за све три европске заједнице за
            Европску заједницу за угаљ и челик, ЕЕЗ и Европску заједницу за
            атомску енергију. Почетком 1986. године државе чланице заједница су
            потписале Јединствен европски акт, који је ступио на снагу средином
            исте године. Овим актом иницирана је европска монетарна и политичка
            унија и развој слободног унутрашњег тржишта, регулисана
            спољнополитичка сарадња држава чланица, проширена искључива
            надлежност ЕЕЗ на области као што су заштита животне средине,
            истраживачка, технолошка и регионална политика и извршене значајне
            институционалне промене (већи утицај у одлучивању Европског
            парламента и увођење квалификоване већине као преовлађујуће у начину
            одлучивања Савета министара). Уговор о оснивању Европске уније
            Почетком 1992. године потписан је Уговор о оснивању Европске уније
            („Уговор о Европској унији“ или „Уговор из Мастрихта“, по граду у
            Холандији у коме је закључен), који је ступио на снагу крајем 1993.
            године. Овај уговор садржи заједничке одредбе којима се мења Уговор
            о оснивању ЕЕЗ (с тим што је Уговор о оснивању ЕЕЗ, у складу са
            промењеним циљевима, преименован у Уговор о оснивању Европске
            заједнице), одредбе којима се мења Уговор о оснивању Европске
            заједнице за угаљ и челик, одредбе којима се мења Уговор о оснивању
            Европске заједнице за атомску енергију, одредбе о заједничкој
            спољној и безбедносној политици, одредбе о полицијској и правосудној
            сарадњи у кривичним стварима, одредбе о ближој сарадњи и завршне
            одредбе. Уговором о ЕУ успоставља се јединствено – унутрашње
            тржиште, економска и монетарна унија и, у вези с тим, утврђује
            искључива надлежност ЕУ у низу значајних области – конкуренција,
            трговина, пољопривреда, рибарство и др., као и спровођење, уз
            сагласност држава чланица, одређених заједничких политика и посебних
            облика сарадње између држава чланица. Уговор из Амстердама Уговором
            из Амстердама, који је потписан 1997. године, а ступио на снагу
            1999. године, измењени су и допуњени уговори о трима европским
            заједницама и Уговор о ЕУ. Најзначајније новине које садржи овај
            уговор односе се на проширивање области у којима Европски парламент
            има право саодлучивања, проширивање задатака у областима
            безбедностии одбрамбене политике и утврђивање могућности постепених
            интеграција у областима које одговарају оснивачким циљевима
            заједница и ЕУ. Уговор из Нице Уговором из Нице, који је потписан
            2001. године, а ступио на снагу 2003. године, такође су измењени и
            допуњени уговори о трима европским заједницама и Уговор о ЕУ.
            Најзначајније новине које садржи овај уговор односе се на смањење
            броја посланика у Европском парламенту, као и на то да свака држава
            чланица може предложити само по једног члана Комисије, једне од
            институције ЕУ. У вези са саставом Комисије предвиђено је да када
            број држава чланица буде 27, за убудуће биће уведен принцип
            ротације, што је омогућило да се смањи број чланова Комисије и
            повећа ефикасност њеног рада. Такође, предвиђено је да се значајно
            прошире области у којима се одлуке у Савету (министара), као једне
            од институција ЕУ, доносе квалификованом већином. Исто тако, гласови
            у Савету су систематизовани по јачини (у зависности од броја
            становника државе чланице). (Предлог) Уговора о Уставу за Европу
            Решења из Уговора из Нице нису била таква да су могла на један
            ефикасан начин да побољшају способност деловања и одлучивања у ЕУ и
            подстакну даље европске интеграције, поготову у светлу будућих
            очекиваних проширивања. Због тога су одмах у вези са тим предузете
            активности за превазилажење проблема. После дугих и врло напорних
            преговора представника држава чланица, у јуну 2004. године,
            усаглашен је и потписан текст Уговора о Уставу за Европу. Пошто је
            тај акт морао да буде ратификован у државама чланицама, покренути су
            и одговарајући поступци. Међутим, даљи процес изјашњавања о највишем
            правном акту ЕУ био је блокиран 2005. године, пошто су се грађани
            Француске и Холандије на референдумима већином гласова изјаснили
            против усвајања тог „уставног уговора“. Уговор о Уставу за Европу
            је, иначе, предвиђао и формално прерастање ЕУ, поред економске, у
            политичку унију, као и да ЕУ и de jure добије међународно правни
            субјективитет, односно статус правног лица у међународном промету.
            Тим актом утврђени су застава и химна ЕУ и прецизирано да његов
            саставни део чине права, слободе и принципи утврђени у Повељи о
            основним правима ЕУ, као и да основна права која су зајемчена
            Европском конвенцијом о људским правима чине основне принципе права
            ЕУ. Уговором о Уставу за Европу установљена је функција председника
            Европског савета, као једне од институција/органа ЕУ, уместо
            ротирајућег председавајућег, и прецизиран делокруг сопственог
            министра спољних послова, ако се има у виду самосталност у деловању
            која је дата високом представнику за спољну и безбедносну политику.
            Уговор из Лисабона Криза која је у ЕУ настала после одбацивања
            Уговора о Уставу за Европу на референдумима у Француској и Холандији
            превазиђена је новим решењима у Уговору из Лисабона („Реформски
            уговор“), односно одговарајућим изменама Уговора о ЕУ и Уговора о
            оснивању ЕЗ у форми амандмана на постојеће уговоре које су потписали
            шефови држава или влада држава чланица ЕУ у Лисабону (Португал), 13.
            децембра 2007. године. Нова решења, утврђена Лисабонским споразумом,
            обезбедила су већу ефикасност и боље функционисање ЕУ и отклониле
            институционалне препреке за проширење ЕУ. Тај споразум, у ствари,
            садржи основна решења преузета из Уговора о Уставу за Европу. Овакав
            приступ је прихваћен да би се избегла обавеза изјашњавања и о том
            новом споразуму на референдумима у државама чланицама. Лисабонски
            споразум је ступио на снагу 1. децембра 2009. године. У вези са
            применом Лисабонског споразума Велика Британија је искористила право
            да буде изузета од учешћа у ближој сарадњи у области правосуђа и
            унутрашњих послова, као и од стриктне примене Повеље о основним
            правима Европске уније (која постаје обавезујућа за све чланице ЕУ).
            Пољска је такође добила право да буде изузета од стриктне примене
            Повеље о основним правима ЕУ. Гаранцију осталих земаља чланица ЕУ да
            ће такође добити право да буде изузета од стриктне примене Повеље о
            основним правима ЕУ добила је и Чешка. Када су у питању уступци
            Ирској у односу на примену Лисабонског споразума, прихваћен је
            захтев да свака земља чланица и убудуће има по једног члана у
            Европској комисији, односно да Ирска у Комисији увек има свог члана,
            као и да се повећа број посланика у Европском парламенту. Ирској су
            дате и гаранције да самостално одлучује о својој војној
            неутралности, фискалној политици, правима запослених, питањима у
            вези са образовањем и бригом о породици и са забраном абортуса.
            Лисабонски споразум није заменио до тада важеће оснивачке уговоре –
            Уговор о ЕУ и Уговор о оснивању ЕЗ. Уз усвојене измене и даље важе
            Уговор о ЕУ и Уговор о оснивању ЕЗ, с тим што је овај последњи
            (Уговор о оснивању ЕЗ) преименован у Уговор о функционисању ЕУ.
            Раније закључени Уговор о оснивању Европске заједнице за атомску
            енергију остао је на снази. С обзиром на наведене промене у вези са
            оснивачким уговорима, и назив Европска заједница, односно термин
            Заједнице, који је дуго био у употреби, више се не користи, већ само
            назив Европска унија. Лисабонски споразум не утврђује симболе који
            карактеришу суверене државе, као што су застава и химна ЕУ. У том
            смислу, нема ни уједначавања назива законодавних аката ЕУ у
            заједнички назив „закони“. Најзначајнија новина у Лисабонском
            споразуму односи се на начин одлучивања у ЕУ. Наиме, одлуке се у
            Савету (министара), као једној од институција ЕУ, по правилу, доносе
            већином (простом и квалификованом), а тај начин одлучивања је
            проширен још и на педесетак нових области, укључујући ту и
            полицијску и правосудну сарадњу, као и образовање и економску
            политику. Једногласност (консензус) и даље се примењује у одлучивању
            о питањима спољне политике, безбедности, социјалне политике и
            опорезивања. Друга значајна новина, која је у ствари решење преузето
            из текста Уговора о Уставу за Европу, јесте увођење функције
            председника Европског савета, са двоипогодишњим мандатом, кога
            бирају шефови држава или влада држава чланица ЕУ (који чине састав
            Европског савета, као институције ЕУ), уместо досадашњег ротирајућег
            система председништва на период од шест месеци. Међутим, систем
            ротирајућег председништва остаје код различитих састава Савета
            министара (у зависности од проблематике која се разматра), осим када
            је у питању Савет за опште послове (који сачињавају министри спољних
            послова држава чланица), којим председава високи представник ЕУ за
            спољне послове и безбедносну политику ЕУ. Високи представник ЕУ за
            спољне послове и безбедносну политику је сада уједно и
            потпредседник, односно у овој функцији су спојене функција која је и
            до сада постојала под тим називом и досадашња функција комесара за
            спољне послове у Комисији. Високог представника ЕУ за спољне послове
            и безбедносну политику именује Европски савет. Према Лисабонском
            споразуму, национални парламенти добијају право да надгледају рад
            Европског парламента. Конкретно, пошто Комисија, која ће, по
            правилу, и даље имати законодавну иницијативу, предложи неки нови
            пропис, парламенти држава чланица имају могућност да испитају да ли
            се доношењем тог прописа крши принцип супсидијарности. Лисабонским
            споразумом Европски парламент, као законодавни орган, добио је још
            значајнију улогу пре свега тиме што је процедура саодлучивања
            Европског парламента и Савета (министара) проширена на још педесет
            нових области. С друге стране, ради повећања ефикасности рада,
            Лисабонским споразумом утврђен је број представника грађана
            (посланика) у Европском парламенту на 751, а садашњи сазив је
            изабран на изборима одржаним 2014. године. Комисија има 28 чланова у
            складу са бројем држава чланица. Актуелни сазив има мандат до краја
            октобра 2019. године. Према Лисабонском споразуму ЕУ постаје правно
            лице, а то значи да, поред осталог, може да закључује уговоре и да
            буде члан међународних организација, чиме је знатно ојачан њен
            утицај на међународном плану. У систему ЕУ први пут се уређује
            поступак иступања државе чланице из ЕУ (тзв. излазна клаузула). Тако
            се као пандан уговору о приступању, који је правни инструмент за
            улазак једне државе у ЕУ, у случају иступања државе чланице из ЕУ
            прописује посебна врста уговора – уговор о иступању. У том смислу,
            утврђују се права и обавезе државе чланице која жели да иступи из
            чланства док се наведени уговор не закључи и ступи на снагу. На
            референдуму одржаном у Уједињеном Краљевству јуна 2016. године,
            већина (51,9%) гласача је гласала за излазак из ЕУ. У складу са тим,
            Влада Уједињеног Краљевства је покренула процедуру изласка из ЕУ
            предвиђену чланом 50. Уговора о Европској унији, која би требало да
            се оконча до краја марта 2019. године. Оснивачки уговори који су на
            снази: 1. Уговор о ЕУ; 2. Уговор о функционисању ЕУ (раније Уговор о
            оснивању ЕЗ, односно пре тога Уговор о оснивању ЕЕЗ) и 3. Уговор о
            оснивању Европске заједнице за атомску енергију. За разлику од
            осталих оснивачких уговора којима су основане европске заједнице,
            Уговор о оснивању Европске заједнице за угаљ и челик је био закључен
            на период од 50 година, па је престао да важи крајем јула 2002.
            године. У вези с тим, државе чланице су својевремено закључиле
            посебан протокол, који се сматра анексом ранијег Уговора о оснивању
            ЕЗ, а према којем су сва имовина и обавезе затечени на дан престанка
            Европске заједнице за угаљ и челик пренети на ЕЗ. Иако су правно
            обавезујући основни текстови оснивачких уговора и појединачни
            текстови њихових каснијих измена, ради лакшег коришћења у званичном
            службеном гласилу ЕУ („Службеном листу Европске уније“), објављују
            се, поред основних текстова и измена оснивачких уговора, и тзв.
            Пречишћени или „консолидовани“ (потпуни) текстови свих важећих
            оснивачких уговора. Саставни део оснивачких уговора чине и бројни
            анекси, протоколи и декларације, који се такође објављују у
            „Службеном листу Европске уније“. У оснивачке уговоре који су на
            снази спадају и сви закључени појединачни уговори са државама
            чланицама о приступању у чланство. Поступак у вези са изменама
            уговора на којима се заснива ЕУ Предлоге за измене уговора на којима
            се заснива ЕУ, према Уговору о ЕУ, могу да поднесу Савету
            (министара) владе сваке од држава чланица, Европски парламент и
            Комисија. Предлози се достављају Европском савету, који, после
            консултовања Европског парламента и Комисије, може донети одлуку да
            се приступи разматрању предложених измена. У том смислу, председник
            Европског савета сазива конференцију представника влада држава
            чланица, која треба да припреми препоруку у вези са предложеним
            изменама за посебну скупштину састављену од представника националних
            парламената, шефова држава или влада држава чланица, Европског
            парламента и Комисије. Предлог измена усваја се једногласно.
            Међутим, када нису у питању значајне измене уговора, по добијању
            сагласности од Европског парламента Европски савет може да сазове
            само конференцију представника влада чланица са мандатом да постигне
            договор о изменама. Наведени случајеви се подводе под уобичајени
            поступак ревизије. Уговор о ЕУ предвиђа и поједностављени поступак
            ревизије. То је случај када владе држава чланица, Европски парламент
            и Комисија доставе Европском савету предлог за ревизију свих одредби
            или дела одредби из Уговора о функционисању ЕУ који се односи на
            унутрашње политике и акције ЕУ (Део III у Уговору о функционисању
            ЕУ). После консултовања Европског парламента и Комисије (и Европске
            централне банке, уколико су у питању промене у монетарној области),
            Европски савет једногласно одлучује о предложеним изменама. Измене
            уговора ступају на снагу тек пошто их све државе чланице ратификују
            у складу са поступцима прописаним њиховим уставним актима. Органи ЕУ
            Све институције, односно органи ЕУ делују у оквиру надлежности које
            су им поверене важећим уговорима. Институције ЕУ, према уговору о
            ЕУ, јесу: 1. Европски парламент, 2. Европски савет, 3. Савет, 4.
            Европска комисија (Комисија), 5. Суд правде ЕУ, 6. Европска
            централна банка и 7. Ревизорски суд (Финансијски суд). Надлежност и
            састав Европског парламента, Европског савета, Савета, Европске
            комисије и Суда правде ЕУ утврђују се одредбама о институцијама у
            Уговору о ЕУ, док су одредбе које уређују надлежност, састав и друга
            питања која се односе на Европску централну банку и Ревизорски суд
            садржане у Уговору о функционисању ЕУ. Међутим, и остала значајна
            питања која се односе на рад и функционисање Европског парламента,
            Европског савета, Савета, Комисије и Суда правде ЕУ уређена су у
            тзв. институционалним одредбама Уговора о функционисању ЕУ. Делокруг
            Европског савета Општи политички приоритети ЕУ одређују Европски
            савет, који окупља највише националне представнике држава чланица и
            представља највиши ниво њихове политичке сарадње. Неформално делује
            још од 1974. године, да би 2009. године и формално постао орган ЕУ.
            Европски савет чине шефови држава или влада држава чланица, његов
            председник и председник Комисије, с тим што у његовом раду учествује
            и високи представник ЕУ за спољне послове и безбедносну политику.
            Члановима Европског савета, када се тако одлучи, у раду може да
            помаже по један министар, а председнику Комисије један члан Комисије
            кога он одреди. Европски савет бира свог председника квалификованом
            већином на период од две и по године, уз могућност још само једног
            реизбора. Председник председава и руководи радом Европског савета,
            обезбеђује припрему за седнице и континуитет рада Европског савета,
            усклађује ставове и постизање консензуса у оквиру Европског савета,
            подноси извештај Европском парламенту после сваког састанка
            Европског савета и представља ЕУ на спољном плану. Садашњи
            председник је Доналд Туск, бивши председник владе Пољске. Све
            седнице Европског савета одржавају се у Бриселу (Белгија). За
            разлику од других органа ЕУ делокруг и начин рада Европског савета
            није строго регулисан. То му обезбеђује ефикасност у решавању
            најзначајнијих проблема у функционисању и развоју ЕУ и утврђивање
            дугорочне стратегије ЕУ. Европски савет даје неопходне подстицаје за
            развој ЕУ и утврђује опште политичке смернице, из чега, опет,
            произлази да он нема овлашћење да доноси обавезујуће одлуке за
            државе чланице. Ипак, у пресудним тренуцима за опстанак и будућност
            европских интегративних процеса Европски савет је имао одлучујући
            позитиван утицај и тако оправдао своју улогу утврђену уговорима.
            Европски савет се састаје четири пута годишње, сазива га његов
            председник. Европском савету помаже у раду Генерални секретаријат
            Савета (министара). Европски савет, по правилу, одлучује
            једногласно, односно консензусом. О процедуралним питањима се
            одлучује простом већином, док се квалификованом већином (која се
            утврђује на начин утврђен уговорима) одлучује о саставу Савета
            (министара) и председаву одговарајућим саветом (изузимајући Савет за
            спољне послове, односно Савет за опште послове). Председник
            Европског савета и председник Комисије не учествују у гласању када
            одлучује Европски савет. Делокруг Европског парламента Европски
            парламент је представничко тело грађана ЕУ, са законодавним,
            контролним и буџетским надлежностима. Европски парламент чине
            непосредно посланици – изабрани представници грађана ЕУ са мандатом
            од 5 година. Садашњи сазив ЕП изабран је на изборима 2014. године.
            Посланика има 751 (укључујући ту и председника) и њихов број начелно
            одговара броју држављана држава чланица чије грађане заступају, с
            тим да свака од држава чланица има најмање шест а највише 96
            посланика. Посланици се групишу по политичкој а не по националној
            припадности. Избори за европски парламент одржавају се у свакој
            држави чланици посебно, независно од националних избора или
            истовремено са њима, на непосредним изборима, слободним и тајним
            гласањем. Европски парламент бира из својих редова председника и
            његов биро. Седиште Европског парламента налази се у Стразбуру
            (Француска), али ради и у Бриселу и Луксембургу. Европски парламент
            држи годишње заседање – састаје се другог уторка у марту. Међутим,
            на захтев већине од укупног броја својих чланова, Савета или
            Комисије, Европски парламент може одржати и ванредно заседање.
            Европски парламент има значајну законодавну функцију: 1. усваја,
            заједно са Саветом, прописе на предлог Европске комисије, 2.
            одлучује (даје сагласност) о проширењу и о међународним споразумима
            и 3. разматра План рада Комисије од које може да тражи односно да
            покрене иницијативу за доношење прописа ради спровођења уговора. ЕП
            има и контролну функцију: 1. врши демократски надзор над радом
            осталих органа ЕУ, 2. бира Европског омбудсмана, 3. бира председника
            Комисије и може да гласа о поверењу Комисији што за последицу има то
            да су чланови Комисије дужни да поднесу колективну оставку (у том
            случају Високи представник ЕУ за спољне послове и безбедносну
            политику подноси оставку само на функције које обавља у Комисији),
            4. одобрава завршни рачун, односно начин на који је ЕУ буџет
            потрошен, 5. разматра петиције које Европском парламенту може
            поднети сваки грађанин ЕУ, као и свако физичко и правно лице које
            има пребивалиште, односно седиште у некој држави чланици, 6.
            разматра монетарну политику са Европском централном банком, 7.
            поставља питања Комисији и Савету, 8. одржава слушања на одређене
            теме, односно Европски савет и Савет (министара) могу бити и
            саслушани од стране Европског парламента, 9. образује привремени
            анкетни одбор ради испитивања тврдњи о повреди или лошој примени
            права ЕУ и друго. Европски парламент одлучује већином гласова
            присутних чланова, уколико уговорима за поједине случајеве није
            другачије предвиђено. Европски парламент бира Европског омбудсмана
            после сваког избора Европског парламента и то за период мандата
            представника грађана (посланика) у новом сазиву, што значи на период
            од пет година. Мандат Европског омбудсмана може да се обнови.
            Европски омбудсман је потпуно независан у вршењу својих функција. Он
            је овлашћен да прима жалбе које се односе на случајеве лоше управе
            од стране институције/органа или тела ЕУ (овде су изузете одлуке
            Суда правде ЕУ) од сваког грађанина ЕУ или сваког физичког или
            правног лица које има пребивалиште, односно седиште у некој држави
            чланици. У случајевима када после претходно спроведене истраге
            Европски омбудсман констатује случај лоше управе, он о томе
            обавештава одговарајућу институцију, која је поводом тога дужна да
            му достави своје мишљење. По добијању мишљења Европски омбудсман
            доставља одговарајући извештај Европском парламенту, одговарајућој
            институцији и подносиоцу жалбе. Сваке године Европски омбудсман
            подноси извештај Европском парламенту о резултатима својих истрага.
            Делокруг Савета ЕУ (Савет министара) Савет има специфичну и значајну
            улогу у систему ЕУ. Он, пре свега, обавља законодавну функцију,
            заједно са Европским парламентом, што значи да заједно са овим
            усваја законске акте у прописаном законодавном поступку. Такође,
            заједно са Европским парламентом, Савет учествује у усвајању буџета
            ЕУ. Савет утврђује политику и усклађује активности у складу са
            својим делокругом утврђеним уговорима. Више од 150 радних тела и
            комитета, у којима раде представници националних држава, припремају
            рад и одлуке министара у различитим конфигурацијама Савета. Савет
            својим одлукама преноси на Комисију овлашћења за спровођење прописа
            које доноси, с тим што у посебним случајевима може сам спроводити
            одлуке које је донео. За припрему рада Савета и за извршавање
            задатака које му он повери одговоран је Комитет сталних
            представника, састављен од представника влада држава чланица. Да би
            се квалитетно обављао рад Савета образован је и Генерални
            секретаријат, под руководством генералног секретара, кога именује
            Савет. Савет има и координативну улогу и улогу да представља Владе
            држава чланица, преко министра одређеног ресора, па се састав Савета
            мења у зависности од ресора коме је посвећена седница Савета. У том
            смислу, постоји десет различитих састава у којима заседа Савет.
            Дакле, то је једно тело, али нема фиксни састав чланова. Такође,
            нема хијерархије између различитих састава, али када је реч о
            питањима у вези са усклађивањем активности држава чланица у области
            спољне политике, онда се састаје Савет за спољне послове (Foreign
            Affairs Council), који ради и као Савет за опште послове (General
            Affairs Council), којииначе има задатак и да координира рад осталих
            ресорних заседања Савета, као и да припрема састанке Европског
            савета, у сарадњи са председником Европског савета и Комисијом.
            Свако заседање Савета је подељено у два дела, на тај начин што је
            први део посвећен расправи о прописима ЕУ, а други осталим важним
            активностима. Савет има седиште у Бриселу, с тим што се нека његова
            заседања одржавају и у Луксембургу. С изузетком Савета за спољне
            послове, којим председава Високи представник ЕУ за спољне послове и
            безбедносну политику, радом Савета у осталим саставима председава
            свака од држава чланица у периоду од шест месеци, према редоследу
            који је унапред одредио Европски савет, поштујући систем равноправне
            ротације. Главни задаци председавајућег су да унапред, за период
            свог председавања, утврди датуме одржавања седница Савета, припреми
            предлог дневног реда за седнице, сазива седнице, председава
            седницама и састанцима тела које за Савет припрема дневни ред –
            Комитета сталних представника, као и да представља Савет у односима
            са Комисијом. Председавајући Савета значајно утиче на законодавну и
            сваку другу активност Савета на тај начин што може да подржи или не
            подржи неки предлог Комисије у том смислу. Савет, по правилу, доноси
            одлуке квалификованом већином. У зависности од питања о којима се
            гласа, Савет одлуку доноси простом већином (гласом за од стране 15
            држава чланица) или квалификованом већином, коју чине гласови 55%
            држава чланица које представљају најмање 65% становништва ЕУ). За
            одређена питања тражи се једногласност (консензус). Гласа се о
            предлогу који је 8 недеља пре гласања био послат националним
            парламентима који могу да одлуче да ли је предложени акт у складу са
            принципом супсидијарности. Делокруг Комисије (Европска комисија) У
            делокругу Комисије је да штити општи, односно заједнички интерес ЕУ,
            пре свега предлагањем и обезбеђивањем спровођења прописа (што ради и
            Европски суд правде) и припремом и спровођењем политика и буџета ЕУ.
            Комисија је извршна институција (орган) која главни утицај остварује
            законодавном иницијативом, односно правом предлагања прописа као и
            спровођењем прописа које Европски парламент и Савет усвајају.
            Комисија има 28 комесара, по једног из сваке државе чланице, на челу
            са председником Комисије који им расподељује области за које су
            одговорни. Мандат чланова Комисије је пет година, с тим што могу
            бити поново именовани за члана Комисије. Кандидата за председника
            Комисије, после спроведених консултација, Европском парламенту
            предлаже Европски савет, узимајући уобзир резултате избора за
            Европски парламент. Уколико предложени кандидат не добије потребну
            већину у Европском парламенту да би био изабран, Европски савет је
            дужан да предложи новог кандидата. На основу предлога сваке државе
            чланице и уз сагласност изабраног председника Комисије, Савет усваја
            листу лица која треба да буду именована за чланове Комисије
            (комесаре). Комисија подлеже изгласавању поверења од стране
            Европског парламента. Сваки кандидат за комесара излаже Европском
            парламенту своју визију, односно представља главне смернице свог
            будућег рада и одговара на питања. По изгласавању поверења Комисији
            као целини (колективном органу) од стране Европског парламента,
            Европски савет именује Комисију. Комисија припрема годишњи план
            рада, а о питањима која су на дневном реду њених седница одлучује
            већином гласова својих чланова, мада се одлуке углавном доносе
            консензусом. У обављању дневних послова Комесарима помажу службеници
            Комисије организовани у генералне дирекције које су образоване за
            одговарајуће области јавних политика ЕУ. Генерални директори
            одговарају за свој рад надлежном комесару. Након што се донесе нека
            одлука, по правилу се даје у даљи рад надлежном генералном директору
            да припреми предлог одговарајућег правног акта. Комисија има седиште
            у Бриселу, а заседа редовно сваке недеље. Рад генералних директората
            надгледа Генерални секретаријат. Иначе, Европски савет, у договору
            са председником Комисије, именује високог представника ЕУ за спољне
            послове и безбедносну политику. По истом поступку Европски савет
            може опозвати високог представника ЕУ за спољне послове и
            безбедносну политику пре истека мандата. Високи представник ЕУ за
            спољне послове и безбедносну политику води заједничку спољну и
            безбедносну политику ЕУ, у складу са овлашћењима добијеним од
            Савета. Као члан Комисије и један од њених потпредседника одговоран
            је за активности ЕУ у међународним односима и координирање осталих
            аспеката међународне активности ЕУ. Чланови Комисије су у свом раду
            независни и могу заступати само интересе ЕУ. У том смислу и државе
            чланице су се обавезале да ће поштовати независност чланова
            Комисије. Приликом ступања на дужност чланови Комисије се свечано
            обавезују да ће за време трајања мандата, као и после његовог
            престанка, поштовати обавезе које произлазе из те функције, односно
            да ће се уздржати од сваке активности која је неспојива са њиховим
            обавезама. Основни задатак Комисије је да се стара о примени уговора
            (оснивачких) и других аката које доносе институције/органи ЕУ у
            државама чланицама и институцијама/органима ЕУ, због чега је често
            називана „чувар Уговора“. Она је, у ствари, дужна да надгледа
            примену праваЕУ и да у случају повреде права о томе да образложено
            мишљење. Уколико повреда права не буде отклоњена, Комисија може
            изнети предмет пред Суд правде. Комисија предузима потребне
            иницијативе за унапређење и заштиту интереса ЕУ и представља ЕУ у
            међународним односима (што укључује и обављање преговара у име ЕУ
            ради закључивања међународних уговора), са изузетком заједничке
            спољне и безбедносне политике. Комисија има задатак да обезбеди
            успешно функционисање јединственог – унутрашњег тржишта. Сваке
            године, најкасније месец дана пре почетка редовног заседања
            Европског парламента, Комисија објављује извештај о активностима ЕУ
            у протеклом периоду. У извршавању послова који су у њеној
            надлежности Комисија је овлашћена да самостално доноси одговарајуће
            правне акте (уредбе, упутства и одлуке), као што је, на пример,
            случај код њених интервенција у случају повреде правила
            конкуренције. Делокруг Европске централне банке Европска централна
            банка управља заједничком валутом евром и ради пре свега у циљу
            одржавања стабилности цена, односно подржава општу економску и
            монетарну политику ЕУ у правцу стварања услова за рад и развој.
            Европска централна банка (енгл. ECB) и националне централне банке
            чине Европски систем централних банака (енгл. ESCB), који води
            монетарну политику. Државе чланице чија монета није евро и њихове
            централне банке задржавају своје надлежности у монетарној области.
            Једино је ЕЦБ овлашћена да одобрава емитовање евра, а само она и
            националне централне банке држава чланица могу емитовати такве
            новчанице. У вршењу својих надлежности ЕЦБ је независна, а то су
            дужни да поштују институције/органи и тела ЕУ, као и владе држава
            чланица. Европска централна банка доноси мере које су неопходне за
            остваривање задатака који су јој поверени. Европска централна банка
            је правно лице, а њено седиште је у Франкфурту (Немачка). С циљем
            обављања задатака Европског система централних банака (даље: ЕСЦБ),
            ЕЦБ доноси уредбе, одлуке, препоруке и мишљења. Уредба као акт ЕЦБ-а
            има опште дејство, сваки њен елемент је обавезан и директно се
            примењује у свакој држави чланици, док је одлука обавезна у сваком
            њеном елементу за оне субјекте на које се односи. С друге стране,
            препоруке и мишљења не обавезују. Исто тако, ЕЦБ је овлашћена да
            изриче новчане казне и друге финансијске санкције предузећима у
            државама чланицама уколико она не поштују своје обавезе које су
            засноване на уредбама и одлукама ЕЦБ-а. Треба истаћи да се о
            законитости уредби и одлука ЕЦБ-а може тражити тумачење Суда правде,
            али не и о законитости необавезујућих аката (препорука и мишљења).
            Органи одлучивања ЕЦБ-а руководе ЕСЦБ-ом, а то су Савет ЕЦБ-а и
            Извршни одбор. Савет ЕЦБ-а чине чланови Извршног одбора ЕЦБ-а и
            гувернери националних централних банака. Оперативно руковођење
            ЕЦБ-ом врши Извршни одбор, а председника, потпредседника и остале
            чланове Извршног одбора (четворо) именује Европски савет између
            личности признатог угледа и искуства у монетарној и банкарској
            области, на препоруку Савета и после консултација са Европским
            парламентом и Саветом ЕЦБ-а. Иначе, само држављани земаља чланица
            могу бити чланови Извршног одбора. Чланови Извршног одбора имају
            мандат од осам година, а иста лица не могу бити поново бирана на
            исту функцију. Европска централна банка подноси Европском
            парламенту, Савету и Комисији, као и Европском савету, годишњи
            извештај о активностима ЕСЦБ-а и о монетарној политици за претходну
            и за текућу годину. Делокруг Европске инвестиционе банке У делокругу
            Европске инвестиционе банке (ЕИБ) јесте да обезбеди финансирање
            пројеката који служе остваривању циљева ЕУ, како у ЕУ тако и ван ње,
            пре свега раст запослености и општи развој, затим да подржи
            активности усмерене ка спречавању штетних последица климатских
            промена, као и да промовише политике ЕУ у иностранству. ЕИБ зајми
            новац на тржишту капитала и даље га позајмљује под повољним условима
            за спровођење пројеката који су у функцији остваривања циљева ЕУ.
            Средства која пласира ЕИБ нису из буџета ЕУ, а већина (90%) датих
            позајмица се реализује унутар ЕУ. Средства изнад 25 милиона евра ЕИБ
            даје непосредно, а када су у питању мање суме, отвара кредитне
            линије за друге финансијске институције које затим позајмљују
            средства под повољним условима крајњим корисницима. Све државе
            чланице ЕУ су власници ЕИБ-а, а њени органи су: 1. Борд гувернера
            (кога чине министри финансија држава чланица) који утврђује општу
            политику кредитирања, 2. Борд директора, на челу са председником
            ЕИБ-а, кога чини 28 чланова које постављају државе чланице и једног
            члана кога поставља Комисија; 3. Борд директора одобрава кредитне
            операције банке, 4. Управљачки одбор, извршно тело банке, који се
            бави дневним пословањем, 5. Ревизорски одбор, који врше провере
            пословања и операција банке. 6. Различита одељења Банке спроводе
            одлуке руководства банке. Делокруг Ревизорског суда Ревизорски суд
            је састављен од по једног представника свих држава чланица. Својом
            одлуком Савет усваја листу чланова Ревизорског суда, сачињену на
            основу предлога држава чланица, после консултовања Европског
            парламента. Чланови Ревизорског суда се именују на период од шест
            година и могу се поново именовати на исту функцију. Они између себе
            именују председника Ревизорског суда, на период од три године, с тим
            што се његов мандат може обновити. Чланови Ревизорског суда обављају
            своје дужности потпуно независно и у општем интересу ЕУ. Бирају се
            међу личностима које припадају или су припадале установама
            рачуноводствене контроле у својим државама или које су посебно
            стручне за ову професију. Приликом ступања на дужност они се свечано
            обавезују да ће за време трајања мандата, као и после његовог
            престанка, поштовати обавезе које произлазе из те функције, односно
            да ће се уздржати од сваке активности која је неспојива са њиховим
            обавезама. Седиште Ревизорског суда је у Луксембургу. Ревизије овог
            суда су углавном усмерене ка Комисији, јер је она орган који задужен
            за спровођење буџета ЕУ, односно Комисија управља са 80% европских
            фондова. Ревизорски суд врши рачуноводствену контролу, односно
            проверава све приходе и расходе ЕУ, односно контролише све приходе и
            расходе сваког органа или тела чији је оснивач ЕУ. Такође врши и
            ревизију учинка, односно проверава да ли се утрошком средстава из
            фондова ЕУ постижу циљеви због којих су они успостављени и да ли се
            то чини на економичан начин. Он доставља Европском парламенту и
            Савету изјаву о исправности пословних књига и о законитости и
            правилности спроведених трансакција, која се објављује у „Службеном
            листу Европске уније“. По истеку сваке финансијске године Ревизорски
            суд израђује годишње извештаје, који се достављају институцијама ЕУ
            и објављују у „Службеном листу Европске уније“, заједно са
            одговорима тих институција на запажања Ревизорског суда. Ревизорски
            суд може на своју иницијативу достављати у облику посебних извештаја
            запажања о посебним питањима или, пак, давати мишљења на захтев неке
            од институција ЕУ. Надлежност Европског суда правде (Суд правде ЕУ)
            Суд правде ЕУ тумачи право ЕУ како би обезбедио његову уједначену
            примену у свим државама чланицама ЕУ и решава правне спорове између
            националних влада и органа ЕУ. Под одређеним околностима могу такође
            да му се обрате појединци и организације које желе да предузму мере
            против органа ЕУ ако сматрају да су им они повредили нека права. Суд
            правде ЕУ се састоји од: 1. Суда правде, 2. Основног суда и 3.
            специјализованих судова. Суд правде се састоји од по једног судије
            из сваке државе чланице, што значи да има 28 судија. Седиште Суда
            правде је у Луксембургу. Суд правде заседа у судским већима или у
            Великом већу, а може заседати и на Општој седници. По претходно
            прибављеном мишљењу одговарајућег одбора о подобности кандидата за
            судску функцију, судије за Суд правде се именују споразумом влада
            држава чланица, на период од шест година. Исто лице може бити поново
            именовано за судију без ограничења. Да би се обезбедио континуитет у
            раду Суда правде, сваке три године врши се делимична замена судија.
            Иначе, судије бирају председника Суда правде из својих редова на
            период од три године, а лице које је већ било председник Суда правде
            може поново бити бирано на ту функцију без ограничења. Суду правде у
            раду помаже 11 општих (генералних) правобранилаца (енгл. Advocate
            general), који се, такође, по претходно прибављеном мишљењу
            одговарајућег одбора о подобности кандидата за функцију општег
            правобраниоца, именују споразумом влада држава чланица на период од
            шест година. Исто лице може бити поново именовано за општег
            правобраниоца без ограничења. И када су у питању општи
            правобраниоци, да би се обезбедио континуитет у раду Суда правде,
            сваке три године врши се њихова делимична замена (сваки пут по
            четири општа правобраниоца). Судије Суда правде и општи
            правобраниоци се именују између лица која испуњавају услове за избор
            на највише правосудне функције у својим државама или су истакнути
            правници признате стручности, који својим досадашњим поступањем
            гарантују независност у свом раду. Општи правобранилац је дужан да,
            поступајући непристрасно и независно, изврши свестрану анализу
            предмета који му је поверен и предложи решење у складу са правом ЕУ.
            Тако обрађен предмет општи правобранилац предаје судији известиоцу,
            који предлаже Суду правде да донесе одговарајућу пресуду. Основни
            суд је надлежан за вођење првостепеног поступка како би се Суд
            правде растеретио одређених врста предмета. Основни суд заседа у
            већима. На предлог Суда правде, Савет утврђује у којим правним
            предметима поступа Основни суд. У одређеним случајевима против
            пресуда Основног суда може се улагати жалба Суду правде. Основни суд
            је састављен од најмање по једног судије из сваке државе чланице. И
            судије Основног суда се, по претходно прибављеном мишљењу
            одговарајућег одбора о подобности кандидата за функцију судије,
            именују споразумом влада држава чланица на период од шест година, с
            тим што исто лице може бити поново именовано за судију без
            ограничења. Да би се обезбедио континуитет у раду Основног суда,
            сваке три године врши се делимична замена судија. Судије бирају
            председника Основног суда из својих редова на период од три године,
            а овај може бити поново биран за ту функцију без ограничења. Чланови
            Основног суда се бирају међу лицима која поседују способности које
            се траже за обављање судских функција у државама из којих потичу и
            која својим досадашњим поступањем гарантују независност у свом раду.
            Основни суд има седиште у Луксембургу. Европски парламент и Савет,
            одлучујући у одговарајућем законодавном поступку, могу установити
            специјалне судове, који се придружују Основном суду. Ови судови у
            свом делокругу имају вођење првостепеног поступка код неких врста
            тужби у посебним областима. Одлуке специјализованих судова могу бити
            предмет жалбе Основном суду. Чланови специјализованих судова се
            бирају између лица чија је независност изван сваке сумње и која
            поседују способности које се траже за обављање судске функције у
            државама из којих потичу, а њих именује Савет. Осим када су у питању
            препоруке и мишљења као необавезујући акти, Суд правде контролише
            законитост правних аката донетих у одговарајућем законодавном
            поступку, аката Савета, Комисије, Европске централне банке (ЕЦБ),
            аката Европског парламента и Европског савета која имају правно
            дејство према трећим лицима, као и законитост аката органа или тела
            ЕУ која имају правно дејство према трећим лицима. У таквим
            случајевима, Суд правде поступа као уставни суд. Суд правде је
            надлежан да пресудом одлучује о тужбама које поднесу државе чланице,
            Европски парламент, Савет или Комисија, које се односе на повреду
            уговора (оснивачких) или сваког другог прописа који се односи на
            њихову примену, битне повреде правила поступка, злоупотребу
            овлашћења или ненадлежност. У вези са донесеним пресудама по
            наведеним предметима, Суд правде има овлашћење да изриче финансијске
            санкције уколико Комисија покрене одговарајући поступак због
            неизвршења пресуде од стране државе чланице. Такође, из напред
            наведених разлога, и свако физичко или правно лице може против
            одлука донетих против њега поднети тужбу Суду правде, као и против
            одлука које су донете у виду уредбе упућене неком другом лицу, али
            које га непосредно погађају. Суд правде је надлежан да одлучује и у
            свим споровима између ЕУ и њених службеника. Уколико је тужба
            основана, Суд правде оглашава ништавним оспоравани акт, односно која
            дејства акта који је проглашен ништавним остају на снази. Суд државе
            чланице (нижи суд или суд највише инстанце) може да упути захтев
            Суду правде да донесе одлуку у вези са тумачењем уговора
            (оснивачких) и исправности у тумачењу аката које су донели
            институције ЕУ, органи или тела ЕУ, као претходном питању. Подношење
            тужбе се објављује у „Службеном листу Европске уније“, a тужба се
            доставља туженој страни, која има право на одговор. Затим се за тај
            предмет именују судија известилац и општи правобранилац. Државе
            чланице и институције ЕУ пред Судом правде заступа пуномоћник, који
            се именује за сваки предмет посебно. Остале странке у поступку мора
            заступати професионални бранилац – адвокат. Заједничке додирне тачке
            ЕУ и Савета Европе Савет Европе и ЕУ деле пре свега исте заједничке
            основне вредности – људска права, демократију и владавину права, али
            су два одвојена субјекта који имају различите, донекле
            комплементарне улоге. Савет Европе као европска регионална
            организација настала 1949. године повезује 47 европских држава
            чланица, како би утврдиле заједнички низ минималних правних
            стандарда у већем броју области. Савет Европе затим прати испуњавање
            оних стандарда у државама чланицама којима су оне приступиле. Такође
            обезбеђује и техничку помоћ у имплементацији стандарда, често у
            партнерству са ЕУ. Седиште му је у Стразбуру у Француској. ЕУ се
            базира на истим стандардима али има за циљ дубљу политичку и
            економску интеграцију држава чланица ЕУ. Државе Европе које стреме
            чланству у ЕУ су по правилу чланице Савета Европе, па ЕУ заједно са
            Саветом Европе подржава спровођење стандарда обе ове организације у
            тим државама. Такође, у праћењу испуњености услова за чланство у ЕУ
            органи ЕУ прате извештаје Савета Европе о испуњености стандарда
            Савета Европе у државама кандидатима за ЕУ. Након Лисабонског
            споразума, који је проширио делокруг рада ЕУ на неке области у
            којима Савет Европе већ дужи низ година делује и поседује значајну
            експертизу, дошло је до даљег приближавања ових регионалних
            међународних организација у активностима усмереним на нпр. сузбијање
            трговине људима, сексуалног искоришћавања деце или насиља над
            женама. Пошто је овим споразумом ЕУ добила правни субјективитет,
            омогућено јој је да приступи Европској конвенцији о људским правима,
            као и другим споразумима Савета Европе. Поступак припреме прописа ЕУ
            Стандардна (уобичајена) процедура доношења прописа подразумева да
            Европски парламент потврђује прописе заједно са Саветом, а на
            предлог Комисије која води процес припреме прописа. Пре него
            Комисија предложи нови пропис, врши процену ефеката
            прописаекономску, друштвену и процену ефеката по животну средину.
            Приликом израде студије утицаја прописа Комисија по потреби
            консултује заинтересоване стране, нпр. невладине организације,
            локалне власти или представнике привреде или других дела друштва. За
            стручна питања користе се налази експерата из релевантних области.
            Постоји могућност учешћа јавности преко наменске интернет странице.
            Постоји такође могућност да национални парламенти изразе резерву
            уколико мисле да би конкретно питање у вези са којим је предложен
            пропис, требало да се решава на националном нивоу. Европски
            парламент и Савет паралелно читају предлог прописа и могу да
            предложе амандмане, а уколико не могу да се усагласе око амандмана,
            врши се тзв. „друго читање“ предлога прописа. Уколико ЕП и Савет не
            могу да се усагласе у вези са амандманом, ЕП може да блокира
            доношење прописа. Уколико се усагласе о амандманима, иде се на
            усвајање прописа. Седнице ЕП се по правилу уживо преносе, као и неке
            седнице Савета. Улога Комитета сталних представника у фази припреме
            прописа За добру припрему седница Савета, али и као својеврстан
            облик контроле рада Комисије у вези са припремом и спровођењем
            прописа, за различите области образована су од стране Савета посебна
            тела одбори/комитети и радне групе, које чине представници – стручна
            лица из држава чланица. За припрему рада Савета и за извршавање
            задатака које му он повери образован је Комитет сталних представника
            (енгл. COREPER), састављен од сталних представника влада држава
            чланица (на нивоу амбасадора). На седницама Комитета сталних
            представника и у бројним радним групама на нижем нивоу, чији рад он
            координира, решава се највећи број спорних питања у вези са
            предлозима, која ће се разматрати на Савету. Радом Комитета
            председава она земља која у том периоду председава ЕУ. Овај Комитет
            има кључну улогу у процесу припреме прописа и одлучивања у ЕУ, јер
            представља и форум за дијалог између сталних представника међусобно
            и између њих и седишта њихових националних администрација које су их
            упутиле у Комитет, али представља и инструмент политичке контроле
            рада радних група и тимова. У комитету се воде претходне расправе да
            би се неко питање могло изнети на седницу Савета са надом у његово
            успешно решавање. Зато су у ствари агенде седница Савета огледало
            успеха у раду на нивоу Комитета. Агенде Савета се састоје од А
            листе, на којој се налазе питања о којима је постигнута сагласност
            на овом Комитету и Б листа са стварима које су за даљу дискусију.
            Комитет ради у два састава, тзв. „COREPER I“, кога чине амбасадори –
            стални представници, који разматрају питања која иду на Савете
            министара у конфигурацији Општег савета, Савета спољних послова,
            Савета за економска и финансијска питања и Савета за правосуђе и
            унутрашње послове, и COREPER II, кога чине заменици сталних
            представника, а који припрема питања за седнице свих осталих
            конфигурација Савета. Улога Специјализованих комитета у поступку
            припремања одлука За припрему рада Савета и за извршавање задатака
            које му он повери, као што смо већ истакли, образован је Комитет
            сталних представника (енгл. COREPER), састављен од сталних
            представника влада држава чланица (на нивоу амбасадора и њихових
            заменика). Осим наведеног комитета, образовани су и посебни
            (специјализовани) стални комитети као помоћ у раду Савета. Комитет
            за политичка и безбедносна питања прати међународна догађања у
            областима које су обухваћене заједничком спољном и безбедносном
            политиком и доприноси одређивању политика давањем одговарајућег
            мишљења Савету. Такође, Савет је образовао стални Комитет са циљем
            обезбеђивања унапређења и јачања оперативне сарадње у области
            унутрашње безбедности. Наведени комитети, уколико се за то укаже
            потреба, достављају заједничка мишљења Савету. Ради усклађивања
            политика држава чланица у области деловања унутрашњег тржишта Савет
            је образовао Комитет за економска и финансијска питања, који прати
            економску и финансијску ситуацију држава чланица и ЕУ, врши надзор
            над монетарним и финансијским стањем и општим режимом плаћања у
            државама чланицама, и о томе редовно обавештава и даје своје мишљење
            Савету и Комисији. Савет је образовао Комитет за запошљавање, који
            прати стање запослености и политику запошљавања у ЕУ и државама
            чланицама и који предлаже мере за подстицање сарадње између држава
            чланица у области запошљавања и тржишта рада. Савет је образовао
            Комитет за социјалну заштиту, који надгледа социјалну ситуацију и
            развој политика у области социјалне заштите у државама чланицама и у
            ЕУ и предлаже мере за унапређење сарадње у области социјалне заштите
            између држава чланица. Веома важну улогу у поступку разматрања
            прописа у Европском парламенту, па и у целокупном законодавном
            поступку, имају одбори Европског парламента, који су бројни, с
            обзиром на то да су образовани за различите области (за правна
            питања и унутрашње тржиште, пољопривреду и сеоски развој, буџетску
            контролу, развој и сарадњу и др.). Они предлажу амандмане на
            предложене прописе који се затим са предложеним прописом разматрају
            на заседању Европског парламента. Улога Европског
            економско¬друштвеног комитета Европског комитета регија у поступку
            припремања одлука Европском парламенту, Савету и Комисији помажу
            Економскодруштвени комитет и Комитет регија, који имају саветодавну
            улогу. Комитете сазивају њихови председници на захтев Европског
            парламента, Савета или Комисије, а могу се састати и на сопствену
            иницијативу. Чланови комитета су независни у обављању својих
            дужности, односно нису дужни да поступају ни по чијим упутствима.
            Економско-друштвени комитет чине представници из различитих
            економских и друштвених области организованог цивилног друштва,
            посебно представници организација послодаваца и запослених. Има
            саветодавну улогу и представља „мост“ између грађана ЕУ и њених
            институција у којима се доносе одлуке. Економско-друштвени комитет
            може имати највише 350 чланова, који се именују на предлог
            националних влада држава чланица на период од пет година и њихов
            мандат се може обновити. Чланови Економско-друштвеног комитета из
            својих редова бирају председника на период од две и по године. Овај
            комитет заузима значајно место у поступку припремања одлука, а
            његово консултовање је обавезно у случајевима утврђеним уговорима.
            Тако, на пример, његово консултовање је обавезно када се у
            одговарајућем законодавном поступку доносе законски акти којима се
            предвиђају мере неопходне за остваривање слободног кретања радника,
            остваривање слободе предузетништва и либерализација посебних услуга.
            Такође, Европски парламент, Савет и Комисија могу консултовати овај
            комитет у свим случајевима када сматрају да је то неопходно. У
            случајевима када то сматра потребним, Комитет може дати мишљење и на
            сопствену иницијативу. Мишљење Комитета се, заједно са записником са
            расправе, доставља Европском парламенту, Савету и Комисији. Европски
            комитет регија чине представници регионалних и локалних органа који
            су изабрани у некој регионалној или локалној заједници или који су
            политички одговорни пред изборном скупштином. Комитет регија може
            имати највише 350 чланова, који се именују на период од пет година и
            њихов мандат се може обновити. Број представника државе чланице
            зависи до броја њених становника. На основу предлога сваке државе
            чланице Савет утврђује списак чланова и њихових заменика. Савет, на
            предлог Комисије, доноси одлуку којом одређује састав Комитета
            регија а чланови не могу истовремено бити и чланови Европског
            парламента. Чланови Комитета регија из својих редова бирају
            председника на период од две и по године. Основни задатак Комитета
            регија је да у поступку одлучивања обезбеди да се уваже посебни
            интереси европских региона, односно интереси грађана ЕУ. Европски
            парламент, Савет и Комисија обавезни су да консултују Комитет регија
            у случајевима утврђеним уговорима, односно о предлозима одлука које
            ће се примењивати на регионалном и локалном нивоу (саобраћај,
            здравство, образовање, култура, запошљавање, заштита средине и др.),
            а могу га консултовати и у свим другим случајевима кад оцене да је
            то неопходно, посебно у вези са питањима преко граничне сарадње. У
            случајевима када то сматра потребним, Комитет регија може дати
            мишљење и на сопствену иницијативу. Мишљење Комитета се, заједно са
            записником са расправе, доставља Европском парламенту, Савету и
            Комисији. Процедуре за доношење прописа ЕУ Према Уговору о
            функционисању ЕУ у вршењу своје надлежности одговарајуће институције
            ЕУ доносе уредбе, упутства и одлуке – тзв. обавезујуће акте и
            препоруке и мишљења – тзв. необавезујуће акте. Правни акти ЕУ се
            доносе на основу образложеног предлога, иницијативе, препоруке,
            захтева или мишљења. Тзв. редовни законодавни поступак постоји када
            Европски парламент и Савет, на предлог Комисије, заједнички усвајају
            уредбе, упутства и одлуке. У том случају, примењује се поступак који
            садржи тзв. прво, или и друго, или и треће „читање“ (овом последњем
            претходи усаглашавање посредством комитета за усаглашавање), у
            зависности од тога у којој фази поступка су се Европски парламент и
            Савет сложили о предлогу акта. Парламент и Савет разматрају предлог
            прописа и могу да предложе амандмане и ако се у „првом читању“
            сагласе у погледу амандмана пропис иде на усвајање. Уколико се не
            усагласе у погледу амандмана иде се на „друго читање“. Уколико се ни
            тада не усагласе, формира се комитет за усаглашавање са подједнаким
            бројем чланова из Савета и из Парламента, уз учешће представника
            Комисије. Када се постигне сагласност на комитету, иде се на
            усвајање прoписа, у супротном, пропис се не усваја. Редовни
            законодавни поступак се, на пример, примењује у следећим
            случајевима: када се доносе упутства (директиве) или уредбе којима
            се предвиђају мере неопходне за остваривање слободног кретања
            радника, после консултовања са Европским Економско-друштвеним
            комитетом; када се одлучује о мерама у области социјалног осигурања;
            када се доноси директива у вези са остваривањем слободе
            предузетништва, после консултовања са Европским Економско-друштвеним
            комитетом; када се доноси директива да би се олакшало оснивање и
            вршење самосталних делатности (признавање диплома, сведочанстава и
            других исправа, као и усаглашавање прописа држава чланица у овој
            области); када се усвајају мере за усклађивање прописа држава
            чланица које за предмет имају успостављање и функционисање
            унутрашњегтржишта, после консултовања са Европским
            Економско-друштвеним комитетом; када се усвајају мере за образовање
            Европског права интелектуалне својине које обезбеђују једнообразну
            заштиту интелектуалних права у оквиру ЕУ; када се усвајају
            подстицајне мере с циљем унапређивања сарадње између држава чланица
            и подршке њиховим активностима у области запошљавања, после
            консултовања са Европским Економско-друштвеним комитетом и Европским
            комитетом регија. С друге стране, посебан законодавни поступак
            постоји у специфичним случајевима предвиђеним уговорима, када
            углавном Савет може самостално да усваја прописе, уз учешће
            Европског парламента (који се консултује или даје сагласност,
            односно одобрење). Ређе, Европски парламент има могућност да
            самостално усвоји неки пропис, након што претходно консултује Савет.
            Посебан законодавни поступак према одредбама Уговора се, на пример,
            примењује у следећим случајевима: када се усвајају модалитети у вези
            са правом грађана ЕУ који имају пребивалиште на територији државе
            чланице чији нису држављани – да бирају и да буду бирани на
            општинским изборима државе чланице у којој имају пребивалиште, под
            истим условима као и њени држављани (после консултовања Европског
            парламента); када се усвајају модалитети у вези са правом грађана ЕУ
            који имају пребивалиште на територији државе чланице чији нису
            држављани – да бирају и да буду бирани на изборима за Европски
            парламент у држави чланици у којој имају пребивалиште, под истим
            условима као и њени држављани (после консултовања Европског
            парламента); када се усвајају одредбе којима се врши допуна права
            грађана ЕУ која произлазе из права грађанства ЕУ да се слободно
            крећу и бораве на територији држава чланица, права да бирају и да
            буду бирани на изборима за Европски парламент и општинским изборима
            у држави чланици у којој имају пребивалиште и др. (на предлог
            Комисије и после добијене сагласности од Европског парламента); када
            се доносе директиве за усклађивање закона, уредби и подзаконских
            аката држава чланица који директно утичу на успостављање и
            функционисање унутрашњег тржишта (после консултовања Европског
            парламента као и са Европским Економско-друштвеним комитетом). У
            специфичним случајевима (који су предвиђени уговорима), законска
            акта могу бити усвајана на иницијативу групе држава чланица или
            Европског парламента, на препоруку Европске централне банке или на
            захтев Суда правде или Европске инвестиционе банке. Ово је изузетак
            од општег правила да по правилу Комисија предлаже на усвајање сва
            законска акта. У тим случајевима Европски парламент и Савет
            достављају Комисији предлог акта, с тим што у току поступка за
            усвајање акта могу затражити мишљење Комисије, а Комисија може дати
            мишљење и на своју иницијативу. Комисија може бити законским актом
            овлашћена да усваја одговарајућа подзаконска акта. Законским актом
            се прецизно одређују циљеви, садржај, ширина примене и дужина
            трајања датог овлашћења. Систем посебних тела у поступку извршења
            прописа („комитологија“) Прописи које ЕУ усваја по праву овлашћују
            Комисију да предузима одговарајуће мере, укључујући и усвајање
            одређених аката, како би обезбедила пуну и уједначену примену.
            Комитологија означава низ процедура, укључујући састанке
            репрезентативних комитета, како би се обезбедило да се „чује глас“
            држава чланица ЕУ. То је дакле систем рада посебних тела – комитета,
            који су установљени одлуком „законодавца“ Савета, или Савета и
            Европског парламента, за различите области (заштита средине – више
            различитих комитета, пољопривреда, рибарство, унутрашње тржиште,
            трговина, здравље и заштита потрошача, запошљавање и социјална
            политика, саобраћај, енергетика и др.) и који су, самим тим, бројни
            (има их више од две стотине). Чине их по један представник из државе
            чланице, а председава им представник Комисије. Састанке одржавају
            више пута годишње, по правилу у Бриселу. Пре сваког састанка,
            Комисија шаље представницима држава позив, агенду и нацрт акта за
            спровођење прописа. Након састанка, Комисија објављује резултате
            гласања и сачињава записник о садржају састанка. Комисија објављује
            годишњи извештај о раду ових комитета. Право ЕУ Европска унија је
            заједница која почива на идеји владавине права и у смислу вредности
            за коју се ЕУ залаже, и у смислу правног уређења рада ЕУ. Свако
            деловање ЕУ мора имати упориште у оснивачким уговорима о којима су
            се државе чланице изјасниле и сагласиле у демократској процедури.
            Разноврсни правни акти који институционализују систем Европске уније
            и омогућавају његово функционисање чине својеврсни „правни систем
            Европске уније“, односно тзв. комунитарно право. Комунитарно право
            има блиске везе са међународним правом, али се не може у потпуности
            изједначити са њим. Изворно, комунитарно право је било класично
            међународно право јер је било засновано међудржавним, оснивачким
            уговорима из педесетих година прошлог века. Након тога, пре свега
            деловањем Европског суда правде и под утицајем његових тумачења,
            мења се правна природа комунитарног права које постаје самостални
            правни поредак. Као таквог, прихватили су га и државе чланице и
            њихови национални судови. Комунитарно право подразумева скуп прописа
            донесених од стране органа ЕУ, прописа донесених од стране држава
            чланица у циљу њиховог спровођења, општа правна начела и одлуке Суда
            правде. Оно је, с једне стране, наднационално и обавезујуће за
            државе чланице Европске уније, а с друге стране је промењиво, јер
            државе чланице могу на својим самитима да га допуњују и ревидирају.
            На тај начин ствара се један посебан правни поредак и јединствен
            систем права, који има следеће главне карактеристике: 1. интегрисан
            је у националне правне системе свих држава чланица (преко начела
            директне примене и директног дејства), 2. обавезује националне
            судске органе на потпуну примену (према начелу супериорности,
            односно супремацијом), 3. субјекти комунитарног права ЕУ су државе
            чланице и физичка и правна лица под њиховом надлежношћу, којима
            намеће одређене обавезе и истовремено даје права којим се користе
            физичка и правна лица, 4. државе чланице су обавезне да у оквиру
            својих надлежности обезбеде примену комунитарног права. Право ЕУ
            помаже овој заједници у остваривању њених општих циљева, утврђених
            оснивачким уговорима и њеним политикама. Извори права ЕУ могу се
            поделити на примарне и секундарне. Примарни извори права у ЕУ 1.
            Уговор о оснивању Европске заједнице за угаљ и челик, 2. Уговор о
            Европској економској заједници, 3. Уговор о оснивању Европске
            заједнице за атомску енергију, 4. Уговор о спајању, 5. Јединствен
            европски акт, 6. Уговор о оснивању ЕУ, 7. Уговор из Амстердама, 8.
            Уговор из Нице и 9. Уговор из Лисабона са свим анексима,
            протоколима, конвенцијама и изјавама који су придодати уз њих, као и
            сви појединачни уговори о приступању држава чланица ЕУ. Секундарни
            извори права ЕУ 1. правни акти институција/органа ЕУ – Европског
            парламента, Савета, Комисије и Европске централне банке (уредбе,
            упутства, одлуке), 2. међународни уговори закључени између држава
            чланица засновани на праву ЕУ, 3. међународни уговори којима се
            уређују међусобни односи ЕУ и других међународних организација и 4.
            међународни уговори којима се уређују међусобни односи ЕУ и трећих
            држава. Прописи и други акти које доносе органи ЕУ 1. Уредба (енгл.
            regulations) јесте правни акт који има општу примену – важи за све,
            обавезујућа је у свим својим деловима и директно се примењује у свим
            државама чланицама (нема простора за њену примену путем прописа које
            би на основу ње донела држава чланица). 2. Упутство, директива
            (енгл. directive) јесте правни акт који је обавезан за државе
            чланице на које се односи у погледу циља који треба остварити, с тим
            што је препуштено држави чланици да својим прописом утврди начин
            остварења тог циља. 3. Одлука (енгл. decision) јесте правни акт који
            је обавезујући у целости за државе чланице, правна и физичка лица на
            које се односи. 4. Препоруке (енгл. recommendations) и мишљења
            (енгл. opinions) нису обавезујући акти и могу бити упућени државама
            чланицама (свим или појединим), појединим групама или појединцима,
            које упућују на неко пожељно понашање. Ти акти, иако имају
            необавезујући карактер, у пракси се уважавају и у потпуности утичу
            на одређени начин поступања. Уредбе и директиве које се односе на
            све државе чланице, као и одлуке у којима није назначено на кога се
            односе, објављују се у „Службеном листу Европске уније“. Примена
            права ЕУ и улога Европског суда правде Једна од низа специфичности
            права ЕУ јесте то да се оно примењује како на државе чланице, што је
            карактеристика међународних организација и међународно-правних
            односа, тако и на правна лица (привредна друштва и друге субјекте) и
            физичка лица – предузетнике и грађанство ЕУ, што је карактеристично
            за право суверених држава (принцип непосредног дејства). Према
            Уговору о функционисању ЕУ за спровођење правно обавезујућих аката
            ЕУ државе чланице предузимају све мере које су предвиђене њиховим
            унутрашњим правом. Када су неопходни једнообразни услови за
            спровођење правно обавезујућих аката ЕУ, надлежност за спровођење
            ових аката поверава се Комисији. Према Уговору о функционисању ЕУ
            примена права ЕУ у пракси од стране држава чланица јесте основа за
            добро функционисање ЕУ. У том смислу, ЕУ може подржавати напоре
            држава чланица за унапређење њихове административне способности да
            спроводе право ЕУ, пре свегаобезбеђивањем размене информација и
            запослених у администрацијама држава чланица, као и подршком
            програмима стручног усавршавања запослених у администрацијама држава
            чланица. О поштовању права ЕУ приликом тумачења и примене правних
            аката ЕУ стара се Суд правде. У вези с тим треба нагласити да је Суд
            правде, користећи наведено овлашћење, кроз своју праксу – доносећи
            конкретне пресуде, одиграо веома значајну улогу у успостављању
            принципа преимућства (супремације) права ЕУ над законодавством
            држава чланица у оним областима у којима су институције/органи ЕУ
            надлежни да доносе прописе. Овај принцип „непосредног дејства и
            надређености права ЕУ“ Суд правде ЕУ је у својој пракси примењивао
            увек када се радило о примени аката ЕУ, без обзира на њихову врсту и
            правну снагу. При доношењу својих пресуда Суд правде је полазио и од
            општих принципа садржаних у оснивачким уговорима ЕУ и у уставима
            држава чланица, као што су, на пример, принципи основних људских
            права и слобода, „четири основне слободе кретања“ и слично. Правне
            тековине ЕУ Када се говори о праву ЕУ и уопште о деловању ЕУ,
            стручњаци уобичајено користе израз„правне тековине ЕУ“ (фр. acquis
            communautaire), под којима се подразумевају сва права и обавезе које
            су преузеле државе чланице ЕУ, односно то су, поред свих наведених
            примарних и секундарних извора права ЕУ, садржај, начела и политички
            циљеви оснивачких уговора, мере које се односе на заједничку спољну
            и безбедносну политику, као и усвојене резолуције и декларације ЕУ.
            Током преговора о проширењу ове правне тековине су биле првобитно
            организоване, односно подељене, у 31 поглавље, да би касније, везано
            за процес преговора са Хрватском као последњом државом која је
            ступила у чланство, били подељени у 35 преговарачких поглавља: 1.
            Слободно кретање робе 2. Слободно кретање радника 3. Право оснивања
            предузећа и слобода пружања услуга 4. Слободно кретање капитала 5.
            Јавне набавке 6. Право привредних друштава 7. Право интелектуалне
            својине 8. Политика конкуренције 9. Финансијске услуге 10.
            Информационо друштво и медији 11. Пољопривреда и рурални развој 12.
            Сигурност хране, ветеринарска и фитосанитарна политика 13. Рибарство
            14. Транспортна политика 15. Енергетика 16. Опорезивање 17.
            Економска и монетарна политика 18. Статистика 19. Социјална политика
            и запошљавање 20. Предузетништво и индустријска политика 21.
            Трансевропске мреже 22. Регионална политика и координација
            структурних инструмената 23. Правосуђе и основна права 24. Правда,
            слобода и безбедност 25. Наука и истраживање 26. Образовање и
            култура 27. Животна средина 28. Заштита потрошача и заштита здравља
            29. Царинска унија 30. Спољни односи 31. Спољна, безбедносна и
            одбрамбена политика 32. Финансијски надзор 33. Финансијске и
            буџетске одредбе 34. Институције и Остало. О сваком поглављу се
            преговара посебно. Преговори трају док се ЕУ и држава кандидат не
            договоре око услова под којима ће држава кандидат ускладити своје
            законодавство са правним тековинама ЕУ. Структура ЕУ (области и
            питања о којима се одлучује, односно утврђују заједничке политике у
            ЕУ) ЕУ има само надлежности које су јој додељене уговором (принцип
            преноса). Према овом принципу, ЕУ може деловати само у границама
            надлежности које државе чланице пренесу на ЕУ путем оснивачких
            уговора и то у сврху постизања циљева наведених у њима. Надлежности
            које нису додељене ЕУ путем Уговора остају на државама чланицама ЕУ.
            Разграничење надлежности између ЕУ и чланица је јасно учињено
            Лисабонским уговором. Ове надлежности су подељене у три главне
            категорије: 1. искључиве надлежности; 2. дељене надлежности и 3.
            подржавајуће надлежности. Искључиве надлежности су оне области ЕУ
            (члан 3. Уговора о функционисању Европске уније – ТФЕУ) у којима је
            само ЕУ способна да доноси законе и усваја обавезујућа акта. Земље
            ЕУ могу саме да то учине само ако их ЕУ овласти за спровођење ових
            аката. ЕУ има искључиву надлежност у следећим областима: 1. царинска
            унија; 2. успостављање правила конкуренције неопходних за
            функционисање унутрашњег тржишта; 3. монетарна политика за земље
            еврозоне; 4. очување морских биолошких ресурса у оквиру заједничке
            рибарске политике; 5. заједничка трговинска политика; 6. закључивање
            међународних споразума под одређеним условима. Дељене надлежности
            (члан 4 ТФЕУ) постоје када земље ЕУ и ЕУ могу да доносе законе и
            доносе правно обавезујуће акте. Земље ЕУ остварују своје надлежности
            тамо где ЕУ не врши или одлучи да више не врши своју надлежност.
            Заједничка надлежност између земаља ЕУ и ЕУ постоји у следећим
            областима: 1. унутрашње тржиште; 2. социјална политика, али само за
            аспекте посебно дефинисане у Уговору; 3. економска, социјална и
            територијална кохезија (регионална политика); 4. пољопривреда и
            рибарство (осим очувања морских биолошких извора); 5. животна
            средина; 6. заштита потрошача; 7. транспорт; 8. трансевропске мреже;
            9. енергија; 10. подручје слободе, сигурности и правде; 11.
            заједничка питања о безбедности у питањима јавног здравства,
            ограничена на аспекте дефинисане у ТФЕУ; 12. истраживање, технолошки
            развој, простор; 13. развојне сарадње и хуманитарне помоћи.
            Подржавајуће надлежности (члан 6 ТФЕУ) постоје у областима у којима
            ЕУ може да интервенише само како би подржала, координирала или
            допунила деловање земаља ЕУ. Правно обавезујући акти ЕУ у овој
            области не смеју захтевати усклађивање (хармонизацију) националних
            закона и прописа са овим прописима ЕУ. Ова надлежност се односи на
            следеће области: 1. заштита и унапређење здравља људи; 2.
            индустрија; 3. култура; 4. туризам; 5. образовање, стручно
            усавршавање, омладина и спорт; 6. цивилна заштита; 7.
            административна сарадња. Посебне надлежности ЕУ постоје када ЕУ може
            предузети мере како би осигурала да земље ЕУ координирају своје
            економске, социјалне и политике запошљавања на нивоу ЕУ. Заједничку
            спољну и безбедносну политику ЕУ карактеришу специфичне
            институционалне карактеристике, као што је ограничено учешће
            Европске комисије и Европског парламента у поступку доношења одлука
            и искључивање било каквих законодавних активности. Ту политику
            дефинише и спроводи Европски савет (који се састоји од шефова држава
            или влада земаља ЕУ) и Савет (састоји се од представника сваке земље
            ЕУ на министарском нивоу). Председник Европског савета и високи
            представник Уније за спољну и сигурносну политику представљају ЕУ у
            питањима заједничке спољне и безбедносне политике. У вршењу својих
            надлежности ЕУ је у обавези да се руководи са два основна начела
            утврђена чланом 5 Уговора о Европској унији: 1. сразмерност: садржај
            и обим активности ЕУ не смеју да превазилазе оно што је неопходно за
            постизање циљева Уговора; 2. супсидијарност: у областима у којима ЕУ
            нема искључиву надлежност, ЕУ може деловати само ако, и у меру у
            којој се циљ предложене акције не може у довољној мери постићи на
            нивоу држава чланица, а могао би се боље постићи на нивоу ЕУ.
            Садржина тзв. Првог стуба ЕУ, Другог стуба ЕУ и Трећег стуба ЕУ
            Између Уговора из Мастрихта (1993) и Уговора из Лисабона (2009)
            уобичајена је била подела ЕУ на тзв. стубове. Ова подела је престала
            да постоји ступањем на снагу Уговора из Лисабона 1. децембра 2009.
            године, којим је ЕУ добила обједињени правни субјективитет. Због
            тога питање поделе Европске уније на стубове има пре свега
            историјски значај, али помаже разумевање генезе садашњих надлежности
            и структуре ЕУ. Први стуб ЕУ се односио на правне тековине Европске
            заједнице, односно правног аспекта, заснивао се на Уговору о
            Европској заједници (Уговор о Европској економској заједници),
            Уговору о Европској заједници за атомску енергију и Уговору о
            Европској заједници за угаљ и челик (истекао 2002. године). Први
            стуб ЕУ је обухватао области у којима је надлежност држава чланица
            пренесена на институције ЕУ, тј. Заједницу (нпр. царинска унија,
            унутрашње тржиште, заједничка пољопривредна политика, структуралне
            политике, економска и монетарна унија, Шенген итд.). Кључна
            карактеристика овог стуба је била наднационалност, односно монопол
            Европске комисије на право законодавне иницијативе; раширенаупотреба
            гласања квалификованом већином у Савету ЕУ; активна улога Европског
            парламента; јединствено тумачење прописа Заједнице од стране Суда
            правде. Други стуб ЕУ су чиниле заједничка спољна и безбедносна
            политика, а његова основна карактеристика јесте примена начина
            међудржавне, односно међувладине сарадње. То је важило и за Трећи
            стуб ЕУ, који су чиниле полицијска и правосудна сарадња. Тако је у
            ова два стуба право законодавне иницијативе Европска комисија делила
            с државама чланицама или је оно било ограничено на специфичне
            области активности; Савет ЕУ је био надлежан да одлучује и то по
            правилу једногласно; Европски парламент имао је искључиво
            консултативну улогу; Суд правде Европских заједница имао је
            ограничену надлежност или је уопште није имао. Стицање статуса
            придруженог члана (Споразум о стабилизацији и придруживању) ЕУ
            примењује у односу према земљама западног Балкана које желе да
            постану чланице ЕУ (Албанија, Босна и Херцеговина, Црна Гора,
            Македонија и Србија) специфичан приступ, тзв. процес стабилизације и
            придруживања. Он има за циљ постизање стабилности система и
            институција наведених држава. Главни инструмент у остваривању
            наведених задатака је Споразум о стабилизацији и придруживању, који
            се закључује између ЕУ и сваке од придружених држава. Споразумом о
            стабилизацији и придруживању прецизирају се општа начела и принципи
            на којима се заснивају међусобни односи између страна уговорница,
            политички односи, регионална сарадња, економски односи (слободан
            проток робе, услуга, људи и капитала) и трговински односи (слободан
            увоз производа из придружене чланице у државе чланице ЕУ и постепено
            укидање баријера на увоз производа из држава чланица ЕУ, до
            оспособљавања домаћег тржишта, примена права и правила
            конкуренције), као и постепено усклађивање законодавства придружене
            чланице са правним тековинама ЕУ (aquis). Период примене Споразума о
            стабилизацији и придруживању представља, у ствари, временски оквир
            прилагођавања правног и економског система придружене чланице
            правима и обавезама које подразумева чланство у ЕУ, како би били
            испуњени услови за кандидатуру за чланство у ЕУ. Усклађивање са
            правним тековинама ЕУ започиње од дана потписивања Споразума о
            стабилизацији и придруживању, а завршава се окончањем прелазног
            периода утврђеног овим споразумом. У почетној фази усклађивање се
            усмерава, пре свега, на основне елементе правних тековина о
            унутрашњем тржишту, а потом и на друге области у вези са трговином.
            Споразум о стабилизацији и придруживању који су парафирале Комисија
            и будуће придружене чланице мора да одобри Европски парламент, а да
            би ступио на снагу он подлеже и ратификацији од стране сваке државе
            чланице, после чега следи потписивање Споразума од стране Савета и
            придружене чланице. До потписивања Споразума о стабилизацији и
            придруживању од стране Савета уобичајена пракса је да се примењује
            привремени или прелазни споразум, којим се уређује примена појединих
            делова Споразума о стабилизацији и придруживању који не подлежу
            ратификацији, као што су, пре свега, режим трговинског промета,
            односно слободан извоз у земље чланице и постепена либерализација
            увоза из земаља чланица. ССП између ЕУ и Србије ступио је на снагу у
            септембру 2013. године. Критеријуми за пријем у чланство ЕУ Према
            Уговору о ЕУ свака држава која поштује вредности на којима је
            утемељена ЕУ (поштовање људског достојанства, слободе, демократије,
            једнакости, владавине права и поштовања људских права, под којима се
            подразумевају и права припадника мањина) и која се обавезује да их
            унапређује може да упути свој захтев за приступање ЕУ. О овом
            захтеву обавештавају се Европски парламент и национални парламенти.
            При разматрању наведеног захтева у обзир се узимају услови одобрени
            од стране Европског савета. То значи да државе које то желе могу да
            постану пуноправне чланице ЕУ уколико испуне следеће критеријуме
            које је утврдио Европски савет (тзв. копенхашке критеријуме): 1. да
            су обезбедиле стабилност институција система, што ће гарантовати
            демократију, владавину права и поштовање и заштиту људских права и
            права мањина (политички критеријум), 2. да су обезбедиле постојање
            тржишне привреде и услове за постојање привредних субјеката
            способних да издрже конкуренцију на јединственом (унутрашњем)
            тржишту ЕУ (економски критеријум), 3. да прихватају правне тековине
            ЕУ и да су способне да испуне преузете обавезе које произлазе из
            чланства у ЕУ, укључујући и оне које произлазе из политичке,
            економске и монетарне уније (правни критеријум). Наведени
            критеријуми су накнадно допуњени још једним критеријумом који је
            утврдио Европски савет, а то је постојање одговарајућих
            административних капацитета, односно постојање, пре свега, добро
            организоване и ефикасне управе (на централном и локалном нивоу) за
            доследно спровођење преузетих обавеза (тзв. мадридски критеријум).
            Поступак за стицање статуса чланице ЕУ Захтев за приступање, са
            захтевом за оцену усклађености правног и економског система
            придружене чланице према наведеним критеријумима, упућује се Савету,
            који по разматрању захтева треба да овласти Комисију да припреми
            мишљење – тзв. avis о спремности државе која је поднела захтев да
            отпочне преговоре о чланству у ЕУ. По добијању одговора од државе
            која је поднела захтев на посебан упитник Комисије (који садржи више
            хиљада конкретних питања), Комисија даје оцену – мишљење о
            спремности државе и доставља је Савету који потом даје препоруку
            Европском савету у вези са поднетим захтевом за приступање. На
            основу одговарајуће препоруке Савета Европски савет може да додели
            статус кандидата држави која је поднела захтев за приступање ЕУ и
            одмах или накнадно одреди датум отпочињања преговора између ЕУ и
            државе кандидата. Преговоре води Савет у сарадњи са Комисијом. У
            сваком конкретном случају преговарања по извршеној анализи
            усклађености законодавства земље кандидата са прописима ЕУ
            (screening), усклађивање са правним тековинама ЕУ распоређују се по
            одређеним областима – секторским поглављима којих има укупно 35. По
            успешно окончаним преговорима израђује се нацрт уговора о
            приступању, којим се, поред осталог, утврђује тренутак када почиње
            пуноправно чланство нове државе чланице, као и рокови у којима ће се
            извршити потпуно преузимање обавеза које проистичу из чланства у ЕУ
            (нпр. слобода кретања радника). Уговор о приступању, по претходно
            добијеној сагласности од стране Европског парламента, својом одлуком
            мора да одобри Савет, који га истовремено и закључује са будућом
            државом чланицом. Да би уговор о приступању ступио на снагу, подноси
            се на ратификацију свакој од држава чланица ЕУ. Према Уговору о ЕУ
            свака држава чланица, уколико то жели, може да иступи из ЕУ и о томе
            обавештава Европски савет. Европски савет даје смернице за
            преговарање о иступању, које води Савет у сарадњи са Комисијом и
            Високим представником ЕУ за спољне послове и безбедносну политику.
            Савет, по претходно добијеној сагласности од стране Европског
            парламента, усваја одлуку о закључењу уговора о иступању, који са
            дотадашњом државом чланицом закључује Савет. У марту 2012. Србија је
            добила статус кандидата за чланство у ЕУ. У складу са одлуком
            Европског савета у јуну 2013. године да отвори преговоре о
            придруживању са Србијом, Савет је у децембру 2013. усвојио
            преговарачки оквир и сложио се да се прва Међувладина конференција
            са Србијом одржи у јануару 2014. године. Прва Међувладина
            конференција је одржана 21. јануара 2014. године, означавајући
            формални почетак преговора са Србијом о придруживању ЕУ. Национална
            документа којима се уређује процес приступања Републике Србије
            Европској унији Процес приступања Републике Србије Европској унији
            је веома сложен и дуготрајан, уређен већим бројем националних
            докумената различитог карактера. Потребно је истаћи следеће
            најзначајније националне документе: Резолуција о придруживању -
            Народна скупштина Републике Србије усвојила је 14. октобра 2004.
            Резолуцију о придруживању Европској унији, 133 на чијој изради је
            био ангажован скупштински Одбор за европске интеграције у сарадњи са
            надлежном Владином службом – тадашњом Канцеларијом за придруживање
            Европској унији и уз сарадњу са организацијама цивилног друштва.
            Резолуција је и због тога значајна, као пример доброг заједничког
            рада Владе, Скупштине и представника грађанског друштва у изради
            овог документа, успешан је модел дијалога свих заинтересованих
            учесника у процесу европских интеграција и од суштинске је важности
            за одржавање друштвеног и политичког консензуса о уласку у Европску
            унију. Резолуција садржи смернице за рад законодавне и извршне
            власти Републике Србије с циљем достизања Копенханшких критеријума.
            У том смислу, у Резолуцији се посебно изражава: 1. потпуна
            сагласност о уласку у Европску унију као највишем и неоспорном
            политичком приоритету и о укључивању у програм Партнерство за мир,
            као елементу заједничке безбедносне структуре европских земаља; 2.
            спремност за даље ангажовање на испуњавању политичких услова за
            улазак у Европску унију. Резолуција наглашава потребу да се правди
            приведу сва лица осумњичена за злочине почињене током оружаних
            сукоба у периоду од 1991. до 2000. године на територији бивше СФРЈ.
            3. потпуна сагласност о даљем унапређивању добросуседских односа и
            свих других видова регионалне сарадње и регионалних иницијатива. 4.
            обавеза Народне скупштине да приоритет буде рад на усклађивању
            домаћег законодавства са правним тековинама Европске уније, а
            захтева се и увођење посебних процедура за побољшање ефикасности тог
            процеса. Стратегија комуникације о приступању Републике Србије
            Европској унији Влада Србије усвојила је на седници одржаној 1.
            децембра 2011. године „Стратегију комуникације о приступању
            Републике Србије Европској унији“, која представља оквир за
            комуникацијске активности Владе. Усвајање стратегије је дошло као
            резултат сагледавања потребе да се унапреди информисање домаће
            јавности током преговора, очекујући да ће доћи до значајних промена
            у свим областима привредног, економског и друштвеног живота, које ће
            се директно одразити на свакодневни живот грађана Републике Србије,
            њихова права и обавезе. Ова стратегија примењиваће се у периоду од
            њеног усвајања до завршетка преговора о приступању и евентуалног
            референдума на којем ће се грађани изјашњавати о чланству Републике
            Србије у Европској унији, а разрађиваће се детаљно у годишњим
            акционим плановима, за чију припрему је задужено Министарство за
            европске интеграције у сарадњи са релевантним органима Владе
            Републике Србије. Национални програм за усвајање правних тековина
            Европске уније Хармонизација, односно усклађивање домаћег правног
            поретка са правним поретком Европске уније чини срж преговора и
            процеса придруживања. У питању је сложен и вишегодишњи процес који
            је захтевао доношење више националних докумената од којих је важно
            истаћи Национални програм за усвајање правних тековина Европске
            уније. То је детаљан, вишегодишњи план усклађивања домаћих прописа
            са прописима ЕУ на основу кога Влада и јавност могу да прате темпо,
            обим и квалитет тог усклађивања. Имајући у виду специфичности
            организације правног поретка ЕУ по областима, право ЕУ је за потребе
            нашег процеса усклађивања подељено у складу са надлежношћу наших
            државних органа. Тиме је омогућено лакше планирање рада органа на
            припреми потребних прописа као и праћење укупних законодавних
            активности. Након отпочињања преговора о чланству и ступања на снагу
            Споразума о стабилизацији и придруживању, уследила је ревизија NPAA,
            у складу са обавезама које Србија треба да реализује како би
            испунила критеријуме за чланство у ЕУ. Tрећи, актуелни Национални
            програм за усвајање правних тековина Европске уније (NPAA) усвојен
            1. марта 2018. године. Важно је знати да постоји и пратећи документ
            – Упутство за прикупљање података о финансијским аспектима
            спровођења NPAA. Основни циљ Упутства је да се обезбеди методолошки
            јединствен приступ прикупљању података о финансијским аспектима
            спровођења „Националног програма за усвајање правних тековина ЕУ
            (NPAA)“. Упутство се односи како на процењивање висине издатака који
            су потребни за спровођење NPAA, што је потребно како би Србија
            испунила критеријуме за чланство у ЕУ, тако и на идентификацију
            предвиђених извора финансирања. Квалитетни и поуздани подаци о
            финансијским аспектима спровођења NPAA биће од кључног значаја за
            квалитетно програмирање и управљање буџетским средствима и
            средствима међународне помоћи током процеса преговора за чланство у
            ЕУ током наредних година. Истовремено, податке о финансијским
            аспектима спровођења NPAA је целисходно имати у виду и приликом
            израде финансијских планова институција. Подаци о финансијским
            аспектима спровођења NPAA представљају пројекцију преговарачких
            група о додатним трошковима који су потребни како би земља била до
            дефинисане године спремна за улазак у ЕУ. У том контексту они не
            представљају финансијску обавезу за Владу Републике Србије. Влада
            редовно усваја и Извештај о спровођењу националног програма за
            усвајање правних тековина европске уније (NPAA), како би се водило
            рачуна о редовном испуњавању зацртаних рокова из националног
            програма. Одлука о образовању Преговарачког тима за вођење преговора
            о приступању Републике Србије Европској унији Влада је 2015. године
            донела Одлуку о образовању Преговарачког тима за вођење преговора о
            приступању Републике Србије Европској унији,136 којом је утврђено да
            Преговарачки тим учествује у изради преговарачких позиција за вођење
            преговора о приступању Републике Србије Европској унији, у складу са
            посебним актом Владе и задужен je за вођење преговора о приступању
            Републике Србије Европској унији, по свим поглављима и у свим фазама
            преговора о приступању Републике Србије Европској унији, у складу са
            основом за вођење преговора и закључивање уговора о приступању
            Републике Србије Европској унији коју утврђује Влада. У циљу
            извршавања задатака Преговарачки тим обавља комуникацију са
            институцијама Европске уније, државама чланицама Европске уније, као
            и државама које имају статус кандидата за чланство у Европској
            унији. Преговарачки тим припрема и подноси Влади извештаје о стању
            преговора после сваког састанка међувладине конференције између
            Републике Србије и Европске уније, као и посебне извештаје, уколико
            то Влада затражи. Преговарачки тим за вођење преговора о приступању
            Републике Србије Европској унији је на састанку одржаном 18. марта
            2016. године усвојио Смернице за сарадњу Преговарачког тима за
            вођење преговора о приступању Републике Србије Европској унији и
            преговарачких група са представницима организација цивилног друштва,
            Националног конвента о Европској унији и Привредне коморе Србије
            након достављања Резултата скрининга. Текст Смерница је договорен у
            консултацијама са представницима Националног конвента о ЕУ,
            организацијама цивилног друштва и других заинтересованих актера и
            представља основ за сарадњу између преговарачких група и
            заинтересованих актера током преговора о приступању Републике Србије
            Европској унији. Одлука о оснивању Координационог тела за процес
            приступања Републике Србије Европској унији Влада је марта 2018.
            године донела актуелну Одлуку о оснивању Координационог тела за
            процес приступања Републике Србије Европској унији, које разматра
            најважнија питања и усмерава послове из делокруга органа државне
            управе у процесу приступања. У Координационо телo именују се: 1.
            председник Владе; 2. први потпредседник Владе и министар спољних
            послова; 3. потпредседник Владе и министар грађевинарства,
            саобраћаја и инфраструктуре; 4. потпредседник Владе и министар
            трговине, туризма и телекомуникација; 5. министар државне управе и
            локалне самоуправе; 6. министар надлежан за европске интеграције; 7.
            министар надлежан за финансије; 8. министар надлежан за правду; 9.
            министар надлежан за пољопривреду, шумарство и водопривреду; 10.
            министар надлежан за заштиту животне средине. Радом Координационог
            тела руководи председник Владе, а замењује га члан Координационог
            тела, којег задужи председник Владе. У раду Координационог тела могу
            да учествују остали чланови Владе,директор Републичког секретаријата
            за законодавство и генерални секретар Владе и гувернер Народне банке
            Србије уколико се расправља о темама из њихове надлежности. Стручну
            и административно - техничку подршку раду Координационог тела пружа
            Министарство за европске интеграције. Овом одлуком образован је и
            Савет Координационог тела ради обављања послова у вези са текућим
            питањима у процесу приступања Републике Србије Европској унији.
            Савет Координационог тела чине: 1. министар надлежан за европске
            интеграције, 2. председник; чланови: 1. шеф Преговарачког тима; 2.
            председници преговарачких група; 3. државни секретари из
            министарстава чији представници не руководе преговарачким групама;
            4. представник Народне банке Србије; 5. представник Републичког
            секретаријата за законодавство. У раду Савета Координационог тела
            учествује представник Канцеларије за сарадњу са цивилним друштвом.
            Координационо тело даје смернице за рад Савета Координационог тела.
            Председника и чланове Савета Координационог тела именује Влада
            посебним решењем. Савет Координационог тела састаје се по потреби. У
            раду Савета Координационог тела на позив председника учествују
            чланови Преговарачког тима за вођење преговора о приступању
            Републике Србије Европској унији. У случају да се појави потреба за
            укључивањем других органа и организација у рад Савета Координационог
            тела, председник може позвати представнике тих органа и организација
            да учествују у раду седнице Савета Координационог тела. Овом Одлуком
            образованo je и 35 преговарачких групa за преговоре о приступању
            Републике Србије Европској унији, за свако од поглавља преговора.
            Преговарачка група обавља послове у вези са: 1. учешћем у процесу
            аналитичког прегледа законодавства (Скрининг); 2. припремом предлога
            преговарачких позиција за одговарајућа поглавља преговора о
            приступању Европској унији; 3. израдом, ревизијом и праћењем
            спровођења Националног програма за усвајање правних тековина
            Европске уније; 4. поделом надлежности за праћење прописа Европске
            уније; 5. припремом предлога за планирање комуникацијских активности
            за одговарајућа поглавља преговора о приступању Европској унији.
            Фазе у процесу приступања Процес преговора о приступању Европској
            унији састоји се од два паралелна процеса: 1. Процес придруживања
            Европској унији на основу Споразума о стабилизацији и придруживању,
            чији је главни циљ обезбеђивање оквира за процес усклађивања
            националног законодавства са прав¬ ним тековинама Европске уније,
            као и за његово спровођење. Кључна институционална обележја процеса
            придруживања обухватају Савет за стабилизацију и придруживање (ССП),
            Одбор за стабилизацију и придруживање и пододборе за стабилизацију и
            придруживање, као и парламентарни одбор за стабилизацију и
            придруживање; 2. Процес преговора о приступању Европској унији, који
            се врши у оквиру међувладине конференције о приступању Републике
            Србије Европској унији, у којем држава кандидат треба да постигне
            споразум са земљама чланицама Европске уније о условима њеног
            приступања Унији. Процес је тренутно организован у 35 преговарачких
            поглавља правних тековина Европске уније. Ова два процеса су тесно
            повезана и са напретком преговора о приступању Европскоj унији све
            више ће се спајати у један процес. Међутим, треба их посматрати као
            одвојене процесе, засноване на различитим правним основама и са
            различитим задацима. Док се процес придруживања односи на комплетне
            правне тековине Европске уније, њихово усаглашавање и спровођење у
            оквиру националног правног поретка до дана ступања у чланство
            Европске уније, процес прегово¬ ра се претежно бави специфичним
            питањима у преношењу правних тековина Европске уније и завршава се
            окончањем преговора око две године пре ступања у чланство Европске
            уније. Србија, као део Савезне Републике Југославије, постала је део
            Процеса стабилизације и придруживања (ПСП) новембра 2000. године.
            Одлука о отварању преговора за закључивање Споразума о ста¬
            билизацији и придруживању (у даљем тексту ССП) донета је априла
            2005, након прихватања принципа „двоструког колосека“ за преговоре
            са државном заједницом Србија и Црна Гора, када је ЕУ прихватила
            одвојене разговоре са Црном Гором и Србијом о трговинским односима у
            складу са надлежностима република чланица према Уставној повељи
            државне заједнице СЦГ. Преговори су званично отворени 10. октобра, а
            прва званична рунда је одржана 7. новембра 2005. године. У мају
            2006. преговори о ССП су отказани одлуком Европске комисије, да би
            били обновљени 10. јуна 2007. и успешно окончани парафирањем
            Споразума о стабилизацији и придруживању 7. Новембра 2007. године.
            Споразум о стабилизацији и придруживању и Прелазни споразум о
            трговини и трговинским питањима (у даљем тексту ПТС) потписани су
            29. априла 2008. на састанку Савета за опште послове и спољне односе
            ЕУ у Луксембургу. Ипак, Европска унија је донела одлуку да не
            примењује ПТС док Србија не оствари задовољавајући ниво сарадње са
            Међународним кривичним трибуналом у Хагу. Народна скупштина
            Републике Србије је 9. септембра 2008. ратификовала ССП и ПТС (Закон
            о потврђивању Споразума о стабилизацији и придруживању између
            Европских заједница и њихових држава чланица, с једне стране, и
            Републике Србије, с друге стране, као и Закон о потврђивању
            Прелазног споразума о трговини и трговинским питањима између
            Европске заједнице, с једне стране, и Републике Србије, с друге
            стране). ПТС је ступио на снагу 1. фебруара 2010, након што су га
            потврдиле институције ЕУ, децембра 2009. године. Европска унија је
            завршила процес ратификације ССП у јулу 2013. године, након што су
            га све државе чланице ратификовале, а Савет потврдио у име ЕУ. ССП
            је ступио на снагу 1. септембра 2013. године. Истог дана је престало
            важење ПТС. Паралелно са преговорима о овом Споразуму текао је
            процес европске интеграције Републике Србије. Народна скупштина је у
            октобру 2004. усвојила Резолуцију о придруживању Европској унији,
            којом се истиче да је стратешко опредељење Србије чланство у
            Европској унији. Влада је јуна 2005. усвојила Националну стратегију
            Србије за приступање Србије и Црне Горе Европској унији, као кровни
            документ читавог процеса европске интеграције. Ова Стратегија је
            предвидела активности које Република Србија треба да предузме до
            2012. у свим секторима свога друштва, политике и права, како би била
            спремна да преузме обавезе које проистичу из чланства у Европској
            унији, тј. води приступне преговоре. Од 2004. Република Србија
            сачињава годишње Акционе планове за спровођење Европског
            партнерства. Иако без правне обавезе, будући да ССП још није био
            потписан, Република Србија је од 2004. започела и са процесом
            усклађивања свога зако¬ нодавства са правном тековином ЕУ, и сваке
            године је, до 2008, усвајала годишњи Акциони план за усклађивање.
            Потписивањем ССП 2008. Република Србија је започела нову фазу односа
            са ЕУ, будући да се уговорно обавезала на постепено усклађивање
            домаћег законодавства са правним тековинама ЕУ, као и на његову
            доследну примену. Према члану 72. ССП Србија је преузела обавезу да
            у договору са Европском комисијом припреми посебан Програм за
            спровођење обавеза из ССП. ЕУ прати усклађивање законодавства и
            спровођење закона из тог програма. Усклађивање је, у складу са
            чланом 72, почело даном потписивања ССП, у складу са договореним
            транзиционим роковима. Србијa је 9. октобра 2008. усвојила
            Национални програм интеграције Републике Србије у ЕУ за период
            2008–2012 (НПИ). У дотадашњој пракси процеса проширења ЕУ било је
            уобичајено да такав документ израђују државе које имају статус
            кандидата за чланство у ЕУ и које се припремају за почетак
            приступних преговора. Међутим, Србија је, иако у том тренутку није
            имала статус кандидата, у циљу исказивања решености да поштује своје
            уговорне обавезе и показивања стварних административних способности
            донела одлуку да изради такав програм. Овим документом су биле
            предвиђене законодавне активности у наредне четири године са циљем
            даљег усклађивања са правном тековином ЕУ. НПИ је представљао први
            вишегодишњи програм усклађивања са правном тековином ЕУ. Поред
            преговора о закључивању Споразума о стабилизацији и придруживању,
            Србија је паралелно преговарало још два споразума са Европском
            заједницом. Наиме, на предлог Европске комисије, Савет ЕУ је у
            новембру 2006. године усвојио мандате за преговоре о споразумима о
            визним олакшицама и споразумима о реадмисији са Босном и
            Херцеговином, Македонијом, Црном Гором и Србијом. Циљ ових преговора
            се огледао у постизању споразума који би олакшали успостављање
            непосредних контаката између људи као предуслов за јачање и развој
            свеукупних економских, научних, културних и других односа између
            уговорних страна. Како је, међутим, добијање визних олакшица
            условљено усвајањем и применом јасних правила о борби против
            илегалне миграције, предуслов за ступање на снагу споразума о визним
            олакшицама је ступање на снагу споразума о реадмисији, којим свака
            држава западног Балкана прихвата своје држављане који илегално
            бораве на територији ЕУ као и друга лица која су преко територије
            ових држава ушла у ЕУ. Споразум о визним олакшицама и Споразум о
            реадмисији између Европске заједнице и Републике Србије потписани
            18. септембра 2007. године. Првим се поједностављује процедура и
            смањују издаци за издавање виза, прецизира које категорије особа
            имају право на издавање виза на дужи временски период (чак до пет
            година) са више улазака као и категорије особа које имају право на
            бесплатне визе. С друге стране, Споразумом о реадмисији успостављају
            се брзе и ефективне процедуре идентификације, те безбедног и уредног
            повратка особа које (више) не испуњавају услове уласка, боравка или
            настањивања на територији било које државе чланице Европске уније
            или Србије. Споразуми су ступили на снагу 1. јануара 2008. године.
            Коначни циљ две стране је било укидање виза за државе западног
            Балкана, а закључивање Споразума о визним олакшицама и Споразума о
            реадмисији је требало да буде међукорак на том путу, који би
            допринео јачању поверења две стране као основног услова за укидање
            виза. Дијалог о визној либерализацији са ЕУ је отворен 30. јануара
            2008. године. Европска комисија је припремила детаљну „Мапу пута“ са
            критеријумима које свака држава у процесу визне либерализације треба
            да испуни. На основу процена да је Србија испунила постављене
            критеријуме, Европска комисија је 15. јула 2009. године представи¬
            ла Предлог измене Уредбе бр. 539/2001, којом се либерализује
            визнирежим са Републиком Србијом. На састанку министара унутрашњих
            послова 30. новембра 2009. године донета је одлука о укидању виза за
            останак до 90 дана за држављане Србије, Црне Горе и Македоније, чиме
            је ефективно укинут визни резим за грађане Србије после 18 година
            постојања. Шест месеци касније укинуте су визе и за држављане Босне
            и Херцеговине и Албаније. Србија је званично поднела захтев за
            пријем у чланство ЕУ 22. децембра 2009. године. Подношење захтева за
            пријем у чланство представља јасну поруку о намери и спремности
            Републике Србије да испуни све политичке, привредне, институционалне
            и правне критеријуме за чланство у ЕУ. Савет министара спољних
            послова ЕУ је 14. јуна 2010. донео одлуку о почетку ратификације ССП
            са Србијом чиме је Европска комисија добила одобрење да почне
            процедуру оцењивања захтева Србије за пријем у чланство ЕУ. Србија
            је 25. новембра 2011. добила Упитник ЕК са 2.563 питања на основу
            којих је ЕК донела своју оцену о могућностима за пријем Србије у ЕУ.
            Србија је доставила одговоре за 45 радних дана, тј. 31. јануара
            2011. На основу одговора које је Србија доставила на Упитник,
            октобар 2011. ЕК је објавила Мишљење о захтеву Србије за пријем у
            чланство (тзв. avis) и препоручила давање статуса кандидата Србији и
            отварање приступних преговора уз списак услова везаних за питање
            Косова и Метохије. На основу мишљења ЕК и напретка у дијалогу са
            привременим институцијама у Приштини, 1. марта 2012. Европски савет
            је усвојио закључак о додељивању статуса кандидата Републици Србији.
            Тиме је Србија званично добила статус кандидата за чланство у ЕУ. У
            децембру исте године, Европски савет је подржао закључак Савета за
            опште послове у складу са којим ће Савет отворити приступне
            преговоре на основу извештаја који ће Европска комисија представити
            у пролеће 2013. године. У априлу 2013. Комисија је поднела извештај
            у којем се предлаже покретање преговора за приступање Републике
            Србије Европској унији. Европски савет је 28. јуна 2013. године
            донео одлуку о отварању преговора о приступању Републике Србије
            Европској унији одржавањем међувладине конференције најкасније у
            јануару 2014. године. Након политичке одлуке Европског савета да
            земља кандидат може да почне са преговорима за улазак у ЕУ, ЕУ
            усваја преговарачки оквир (енгл. Negotiating Framework). Реч је о
            документу ЕУ који одређује принципе, суштину и поступке за вођење
            преговора. На основу тог документа сазива се први састанак
            међувладине конференције, што представља формални почетак преговора.
            На том састанку, ЕУ и држава кандидат представљају своја очекивања у
            вези са преговорима који предстоје. Преговори ће се формално
            одвијати у облику састанакамеђувладине конференције, при чему ће се
            по правилу одржавати барем један састанак сваких пола године на
            министарском нивоу и по један састанак на нивоу заменика (шефа
            Преговарачког тима). Фреквенција ових састанака може се
            прилагођавати динамици стварних потреба преговора. После формалног
            отварања преговора почиње фаза аналитичког прегледа законодавства
            (тј. скрининга), која представља фазу провере и оцене у којој мери
            је законодавство државе кандидата усклађено са правним тековинама
            ЕУ. Процес скрининга се обавља за свако преговарачко поглавље. У
            првој фази процеса скрининга Европска комисија представља правне
            тековине ЕУ подељене у преговарачка поглавља (енгл. explanatory
            screening). У следећој фази (енгл. bilateral screening) држава
            кандидат представља своје законодавство, даје своје оцене
            усклађености њених прописа са правним тековинама ЕУ, као и планове
            за постизање потпуне усаглашености. На основу извештаја о скринингу
            Савет усваја документ који се зове резултат скрининга (енгл. Outcome
            of screening), у коме ЕУ оцењује да ли је држава кандидат достигла
            довољан ниво усклађености са правним тековинама ЕУ, тако да могу
            почети преговори о конкретном поглављу. У случају да ЕУ оцени да
            држава кандидат још није достигла захтевани ниво, одређује мерила за
            отварање преговора (енгл. opening benchmarks), које треба да држава
            кандидат испуни као предуслов за отварање преговора у том поглављу.
            Мерила за отварање преговора по појединим поглављима могу имати
            различите форме, као што су захтеви за усвајање стратегија и
            акционих планова, захтеви за испуњавање уговорних обавеза са ЕУ, пре
            свега спровођење Споразума о стабилизацији и придруживању, те
            захтеви за усвајање закона и подзаконских аката. Отварање преговора
            о поглављу за које су била утврђена мерила за отварање преговора
            може започети тек након одлуке Савета да је држава кандидат испунила
            та мерила. Када је у Савету остварена сагласност да је држава
            кандидат у одређеном поглављу остварила задовољавајући ниво
            усаглашености са правним тековинама ЕУ, Савет позива државу
            кандидата да предложи преговарачку позицију за дато поглавље. У
            преговарачкој позицији за поједино поглавље држава кандидат
            представља достигнути ниво усаглашености са правним тековинама ЕУ,
            програм преосталог усаглашавања, те преглед постојећих и будућих
            административних капацитета за имплементацију. Поред тога, у
            преговарачкој позицији држава кандидат дефинише и захтеве за
            прелазним роковима, односно изузећа у оним сегментима где сматра да,
            због оправданих разлога, неће бити у могућности да у потпуности
            пренесе правни поредак ЕУ у домаћи оквир у време предвиђеног
            приступања ЕУ. Држава кандидат може током преговора доставити ЕУ
            допуну односно промену преговарачких позиција. На основу
            преговарачке позиције државе кандидата за одређено поглавље, Савет
            усваја заједничку позицију (енгл. European Union common position)
            као одговор на позицију државе кандидата. У том документу ЕУ може
            констатовати да је држава кандидат у овом поглављу достигла довољан
            ниво усаглашености са правним тековинама ЕУ, те да даљи преговори на
            том поглављу нису потребни. У том случају се поглавље привремено
            затвара. У већини случајева ЕУ ће констатовати да ниво усклађености
            није на нивоу који би омогућавао привремено затварање поглавља, те
            ће одредити мерила које држава кандидат мора да испуни пре затварања
            поглавља (енгл. closing benchmarks). У појединим значајним
            поглављима, поготово у поглављима 23 и 24, у тој фази биће одређена
            међуфазна мерила (енгл. interim benchmarks) и тек након њиховог
            испуњења биће дефинисана мерила за затварање поглавља (енгл. closing
            benchmarks). Сем тога, ЕУ ће по правилу тим документом тражити од
            државе кандидата додатне информације и анализе, поготово у областима
            где се траже прелазни периоди односно изузећа. Процес преговора који
            у суштини значи процес усаглашавања обе стране обавља се у
            комуникацији између надлежних институција ЕУ и државе кандидата, а
            формално се преговори о појединим поглављима отварају и привремено
            затварају у оквиру састанака међувладине конференције. Значајни
            принцип преговора јесте да се сва поглавља затварају привремено, што
            значи да „ништа није договорено, док све није договорено“. Преговори
            су завршени када је постигнута сагласност државе кандидата и ЕУ у
            свих 35 поглавља и кад то потврди и Европски савет, што представља и
            акт формалног завршетка преговора. Све до тог тренутка постоји
            могућност поновног отварања поглавља у случају да држава кандидат не
            испуњава преузете обавезе, а што Европскакомисија континуирано
            надгледа. Пред сам крај преговора одредиће се и предвиђени датум
            приступања државе ЕУ, јер је то, између осталог, неопходно за
            затварање оних поглавља у преговорима који имају финансијске
            импликације. Европска комисија током трајања преговора извештава
            Савет о испуњавању критеријума за чланство и преузетих обавеза
            државе кандидата по преговарачким поглављима, а такође припрема и
            редовне годишње извештаје о напретку државе у процесу приступања. О
            току преговора се редовно извештава и Европски парламент. С обзиром
            на то да је поштовање политичких критеријума нешто што се прати
            током целог процеса приступања, у случају да се у држави кандидату
            утврде озбиљна кршење владавине права и демократских принципа, затим
            кршења људских права и слобода, Савет на предлог Европске комисије,
            или једне трећине држава чланица, може одлучити о привременом
            прекиду преговора и условима под којима би били настављени. Након
            формалног завршетка преговора саставља се Уговор о при¬ ступању
            Европској унији. После његовог потписивања, који је отприлике пола
            године после формалног завршетка преговора, отпочиње процес
            ратификације како у држави кандидату, тако и у свим државама
            чланицама. Процес ратификације траје између године и по и две
            године. Сагласност у погледу приступања државе кандидата даје и
            Европски парламент. Важни датуми: • 01.03.2012. Србија је постала
            кандидат за чланство у ЕУ, • 01.06.2013. Европски савет усвојио
            препоруку Комисије да отвори преговоре са Србијом, • 01.09.2013.
            Ступање на снагу Споразума о стабилизацији и придруживању, •
            17.12.2013. Европски савет усваја преговарачки оквир са Србијом и
            одлучује да се прва међувладина конференција са Србијом одржи у
            јануару 2014, • 21.01.2014. Прва међувладина конференција између
            Европске уније и Србије, • 14.12.2015. Друга међувладина
            конференција о приступању Србије ЕУ, на којој су отворена прва два
            од укупно 35 преговарачких поглавља. Отворени су преговори о
            Поглављу 32 – о финансиском надзору и Поглављу 35 (остала питања), •
            18.07.2016. Трећа међувладина конференција на којој су отворена
            преговарачка поглавља: 23 – које се односи на реформу правосуђа и
            основна права и 24 – које се односи на правду, слободу и безбедност,
            • 13.12.2016. Четврта међувладина конференција на којој су отворена
            преговарачка поглавља: 5 – које се односи на јавне набавке и 25–
            које се односи на науку и истраживање и које је истог дана
            затворено, • 27.02.2017. На Петој међувладиној конференцији отворена
            су два поглавља: Поглавље 26 – које се односи на културу и
            образовање и Поглавље 20 – предузетништво и индустријску политику.
            Истог дана привремено је затворено Поглавље 26, • 20.06.2017. На
            Шестој међувладиној конференцији у Луксембургу отворена су два
            поглавља: 7 – о интелектуалној својини и Поглавље 29 – о царинској
            унији, • 11.12.2017. На међувладиној конференцији у Бриселу отворена
            су два поглавља: 6 – Компанијско право и 30 – Економски односи са
            иностранством, • 06.02.2018. Европска комисија је усвојила
            „Веродостојну перспективу проширења и појачано ангажовање ЕУ на
            Западном Балкану“, • 10.12.2018. На међувладиној конференцији у
            Бриселу отворена су два поглавља: 17 – Економска и монетарна
            политика и 18 – Статистика, • 27.06.2019. На међувладиној
            конференцији у Бриселу отворено поглавље 9 – Финансијске услуге.
            Коришћење међународне помоћи Република Србија је почела да прима
            међународну помоћ у већој мери након 2001. године, како би што
            ефикасније спроводила свеобухватне друштвене, политичке и економске
            реформе. У почетку се донаторска подршка углавном састојала од
            хуманитарне помоћи усмерене на испуњавање хитних социјалних потреба
            становништва и решавања непосредних потреба – обезбеђивање подршке
            за увоз електричне енергије и опоравак националних енергетских
            система, обезбеђивање недостајућих лекова, као и решавање питања
            избеглица. Након што је потврђена европска перспектива Србије и
            других држава Западног Балкана, након Солунског самита председника
            држава и влада чланица Европске уније и држава кандидата, који је
            одржан у јуну 2003. године, донаторска подршка је више усмеравана ка
            подршци структурним реформама неопходним у процесу европских
            интеграција. Републици Србији су на располагању средства из
            различитих међународних фондова којима се финансира спровођење
            стратешких реформи у процесу приступања Србије ЕУ и њен
            друштвено-економски развој. Основ за њихово коришћење представљају
            закључени билатерални и мултилатерални међународни оквирни споразуми
            о развојној сарадњи. Међународна развојна помоћ Републици Србији се
            обезбеђује у виду бесповратних средстава (укључујући хуманитарну
            помоћ) или као концесионални зајмови, који се одобравају под знатно
            бољим условима од тржишних. Донаторску заједницу у Републици Србији
            чини преко 30 билатералних донатора / развојних партнера,
            мултилатералних организација и међународних финансијских
            институција. Европска унија водећи је давалац бесповратних средстава
            Републици Србији. Области које се финансирају средствима међународне
            развојне помоћи у Републици Србији су груписане у девет приоритетних
            сектора и три тематске области и дефинисане су документом
            „Национални приоритети за међународну помоћ Републици Србији за
            период 2014–2017. године, са пројекцијама до 2020. године“. Овај
            стратешки програмски документ омогућава већу усклађеност међународне
            развојне помоћи са националним приоритетима како би донаторске
            интервенције биле комплементарне националним приоритетима и јавним
            издвајањима из државног буџета за спровођење стратешких реформи.
            Осим тога, на овај начин се онемогућава преклапање донаторских
            активности и обезбеђује рационализација ових активности и највећа
            могућа економичност. Европска унија је у марту 2014. године
            успоставила нови инструмент подршке државама које се налазе у
            процесу придруживања и приступања ЕУ – Инструмент за претприступну
            помоћ II. За период 2014–2020. опредељено је укупно 11,7 милијарди
            евра, од чега оквирно 1,5 милијарди евра за Републику Србију. Треба,
            међутим, узети у обзир да је реч о индикативно утврђеном износу, док
            ће конкретни износи на годишњем нивоу зависити од спремности
            конкретних програма и пројеката. Пружајући ову подршку, Европска
            унија настоји да подстакне спровођење неопходних реформи које су
            услов за приступање Европској унији и економски и социјални развој.
            Подршка се најчешће огледа у пружању услуга обуке и стручног
            усавршавања, у набавци неопходне опреме, изградњи инфраструктуре и
            слично. Фокус подршке у наредном периоду биће на секторима реформе
            јавне управе, владавине права, заштите животне средине, запошљавања,
            образовања, предузетништва, науке и истраживања, саобраћаја,
            енергетике, пољопривреде итд. Народна скупштина Републике Србије
            усвојила је на седници одржаној 26. јуна 2017. године Закон о
            изменама и допунама Закона о министарствима, којим је основано
            Министарство за европске интеграције. Министарство је почело са
            радом даном ступања овог закона на снагу, 27. јуна 2017. године,
            када је и престала да постоји Канцеларија за европске интеграције
            Владе Србије. Министарство за европске интеграције обавља послове
            државне управе и са њима повезане стручне послове који се, поред
            основних послова везаних за процес придруживања и преговоре, између
            осталог односе и на: 1. успостављање и развој система за коришћење
            структурних и кохезионих фондова Европске уније; 2. припрему
            докумената којим се дефинишу развојни циљеви и приоритети за
            финансирање из структурних и кохезионих фондова Европске уније; 3.
            праћење спровођења, вредновање и извештавање о спровођењу
            програмских докумената финансираних из структурних и кохезионих
            фондова Европске уније; 4. координацију процеса селекције и
            приоритизације инфраструктурних пројеката за финансирање из
            средстава Европске уније и осталих извора; 5. координацију
            програмирања ИПА средстава, као и идентификацију средстава и
            утврђивање приоритета за финансирање из ИПА средстава и средстава
            међународне помоћи; 6. праћење и извештавање о реализацији ИПА
            средстава и средстава међународне помоћи у сврху испуњавања
            стратешких развојних приоритета; 7. организацију процеса вредновања
            спровођења ИПА програма; 8. координацију међународне билатералне и
            мултилатералне донаторске помоћи Републици Србији.
          </section>
        </article>
      </div>
    </main>

    <!-- footer -->
    <footer>
      @ copyright
      <a href="https://github.com/vladimirmaksimovic/" target="_blank"
        >Vladimir Maksimović</a
      >
    </footer>
  </body>
</html>
